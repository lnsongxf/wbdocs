This document was prepared by:



                                 Centre for Financial Reporting Reform (CFRR)
                                 Governance Global Practice, The World Bank
                                 Praterstrasse 31
                                 1020 Vienna, Austria
                                 Web: www.worldbank.org/cfrr
                                 Email: cfrr@worldbank.org
                                 Phone: +43-1-217-0700
Standardowe zastrzeżenie:

Niniejsze opracowanie zostało sporządzone przez personel Międzynarodowego banku
Rekonstrukcji i Rozwoju / Banku Światowego. Obserwacje, interpretacje i wnioski wyrażone
w niniejszym opracowaniu nie muszą odzwierciedlać poglądów Dyrektorów Wykonawczych
Banku Światowego, ani też reprezentowanych przez nich rządów. Bank Światowy nie
gwarantuje dokładności danych prezentowanych w niniejszym opracowaniu. Granice, kolory,
denominacja oraz inne informacje przedstawione na jakiejkolwiek mapie zawartej
w niniejszym opracowaniu nie implikują żadnego osądu ze strony Banku Światowego
odnośnie statusu prawnego jakiegokolwiek terytorium ani też poparcia czy akceptacji dla
takich granic.




Zastrzeżenie praw autorskich:

Materiały zawarte w niniejszej publikacji chronione są prawem autorskim. Kopiowanie i/lub
transmisja całości lub części niniejszego opracowania bez zezwolenia może stanowić
naruszenie odnośnego prawa. Międzynarodowy Bank Odbudowy i Rozwoju / Bank Światowy
zachęca do rozpowszechniania jego prac i zazwyczaj bezzwłocznie udziela zezwolenia na
kopiowanie ich części.

W celu uzyskania zezwolenia na wykonanie światłokopii lub reprintu jakiejkolwiek części
niniejszego opracowania, proszę wysłać stosowny wniosek wraz z kompletnymi informacjami
do: Copyright Clearance Center, Inc., 222 Rosewood Drive, Danvers, MA 01923, USA, tel. 978-
750-8400, fax 978-750-4470, http://www.copyright.com/.

Wszelkie inne zapytania odnośnie praw i licencji, w tym praw zależnych, należy kierować do:
Office of the Publisher, The World Bank, 1818 H Street NW, Washington, DC 20433, USA, fax
202-522-2422, e-mail pubrights@worldbank.org.
 OPRACOWANIE FINANSOWANE PRZEZ SZWAJCARIĘ W RAMACH
SZWAJCARSKIEGO PROGRAMU WSPÓŁPRACY Z NOWYMI KRAJAMI
            CZŁONKOWSKIMI UNII EUROPEJSKIEJ



               Autor: Tomasz Bakalarski
                  Data: Lipiec 2014
                                                       SPIS TREŚCI


1. Porównanie przepisów w zakresie rachunkowości instrumentów finansowych w
Polsce............................................................................................................................... 1
      1.1. Ustawa z dnia 29 września 1994 roku o rachunkowości .......................................... 1
             1.1.1. Ustawa z dnia 29 września 1994 roku o rachunkowości .............................. 1
             1.1.2. Międzynarodowe Standardy Rachunkowości w Polsce ................................ 2
             1.1.3. Pozostałe przepisy dotyczące rachunkowości instrumentów finansowych .. 4
             1.1.4. Zasady rachunkowości instrumentów finansowych wynikające z ustawy o
                    rachunkowości ............................................................................................ 5
      1.2. Rozporządzenie Ministra Finansów z dnia 12 grudnia 2001 roku w sprawie
      szczegółowych zasad uznawania, metod wyceny, zakresu ujawniania i sposobu
      prezentacji instrumentów finansowych ......................................................................... 9
             1.2.1. Klasyfikacja instrumentów finansowych .................................................... 10
             1.2.2. Wycenia instrumentów finansowych......................................................... 13
             1.2.3. Wyłączanie instrumentów finansowych .................................................... 15
             1.2.4. Trwała utrata wartości .............................................................................. 17
             1.2.5. Wbudowane instrumenty pochodne ......................................................... 19
             1.2.6. Rachunkowość zabezpieczeń..................................................................... 20
      1.3. Szczególne zasady rachunkowości banków ........................................................... 25
             1.3.1. Klasyfikacja instrumentów finansowych .................................................... 25
             1.3.2. Wycena instrumentów finansowych ......................................................... 27
             1.3.3. Wyłączanie instrumentów finansowych .................................................... 29
             1.3.4. Trwała utrata wartości .............................................................................. 30
             1.3.5. Rachunkowość zabezpieczeń..................................................................... 32
      1.4. Szczególne zasady rachunkowości innych jednostek ............................................. 34
             1.4.1. Zakłady ubezpieczeń i zakłady reasekuracji ............................................... 34
             1.4.2. Spółdzielcze kasy oszczędnościowo-kredytowe ......................................... 37
             1.4.3. Fundusze inwestycyjne ............................................................................. 38
             1.4.4. Fundusze emerytalne ................................................................................ 42
             1.4.5. Domy maklerskie....................................................................................... 44



                                                                                                                                      i
      1.5. Problemy z zastosowaniem istniejących przepisów dotyczących rachunkowości
      instrumentów finansowych.......................................................................................... 47


2. Analiza międzynarodowych rozwiązań dotyczących rachunkowości instrumentów
finansowych ................................................................................................................... 51
      2.1. Dyrektywa Parlamentu Europejskiego i Rady 2013/34/UE z dnia 26 czerwca 2013
      roku ............................................................................................................................. 51
            2.1.1. Kategorie jednostek .................................................................................. 51
            2.1.2. Zasady rachunkowości instrumentów finansowych ................................... 52
            2.1.3. Ujawnianie informacji ............................................................................... 54
      2.2. Międzynarodowe Standardy Rachunkowości w Unii Europejskiej ......................... 56
      2.3. Brytyjskie Standardy Rachunkowości .................................................................... 59
      2.4. Niemieckie Standardy Rachunkowości .................................................................. 61
      2.5. Francuskie Standardy Rachunkowości ................................................................... 63


3. Kierunki rozwoju standardów międzynarodowych dotyczących instrumentów
finansowych ................................................................................................................... 67
      3.1. Międzynarodowe Standardy Sprawozdawczości Finansowej dla Małych i Średnich
      Przedsiębiorstw (MSSF dla MŚP) .................................................................................. 67
            3.1.1. Podstawowe instrumenty finansowe ........................................................ 68
            3.1.2. Początkowe ujęcie i wycena ...................................................................... 69
            3.1.3. Utrata wartości ......................................................................................... 70
            3.1.4. Zaprzestanie ujmowania instrumentów finansowych ................................ 70
            3.1.5. Ujawnianie informacji ............................................................................... 71
            3.1.6. Pozostałe instrumenty finansowe ............................................................. 71
            3.1.7. Rachunkowość zabezpieczeń..................................................................... 72
            3.1.8. Zabezpieczenie przed ryzykiem stałych stóp procentowych instrumentów
                   finansowych lub przed ryzykiem cenowym towarów posiadanych przez
                   jednostkę .................................................................................................. 74
            3.1.9. Zabezpieczenie przed ryzykiem zmiennych stóp procentowych
                   instrumentów finansowych, ryzykiem walutowym lub ryzykiem cenowym
                   związanym z towarami, dotyczące wiążącego zobowiązania, wysoce
                   prawdopodobnej planowanej transakcji lub inwestycji netto w jednostce
                   działającej za granicą ................................................................................. 74

                                                                                                                                         ii
           3.1.10. Dodatkowe ujawnienia informacji ............................................................. 74
     3.2. Międzynarodowy Standard Sprawozdawczości Finansowej 9 – Instrumenty
     finansowe .................................................................................................................... 75
           3.2.1. Faza 1 – klasyfikacja i wycena aktywów i zobowiązań finansowych ........... 76
           3.2.2. Faza 2 – utrata wartości ............................................................................ 79
           3.2.3. Faza 3 – rachunkowość zabezpieczeń ........................................................ 82


4.   Rekomendacje......................................................................................................... 89
     4.1. Rozważenie opcji podziału jednostek na dwie grupy ............................................. 89
     4.2. Zasady podziału jednostek stosujących zasady rachunkowości instrumentów
     finansowych................................................................................................................. 91
     4.3. Przyjęcie bezpośredniego odwołania do MSR........................................................ 93
     4.4. Propozycje zmian przepisów dotyczących rachunkowości instrumentów
     finansowych................................................................................................................. 95
           4.4.1. Klasyfikacja instrumentów finansowych .................................................... 95
           4.4.2. Wycena instrumentów finansowych ....................................................... 100
           4.4.3. Wyłączanie instrumentów finansowych .................................................. 103
           4.4.4. Utrata wartości aktywów finansowych .................................................... 107
           4.4.5. Wbudowane instrumenty pochodne ....................................................... 110
           4.4.6. Rachunkowość zabezpieczeń................................................................... 110
           4.4.7. Ujawnienia .............................................................................................. 112
           4.4.8. Zasady rachunkowości instrumentów finansowych dla małych
                  przedsiębiorstw....................................................................................... 112




                                                                                                                                    iii
iv
            1. PORÓWNANIE PRZEPISÓW W ZAKRESIE
          RACHUNKOWOŚCI INSTRUMENTÓW FINANSOWYCH
                         W POLSCE


1.1.      Ustawa z dnia 29 września 1994 roku o rachunkowości


1.1.1.    Ustawa z dnia 29 września 1994 roku o rachunkowości

Podstawowym aktem prawnym regulującym zasady rachunkowości w Polsce jest Ustawa
z dnia 29 września 1994 roku o rachunkowości (z późniejszymi zmianami). Ustawa reguluje
m.in. zasady:
      zasady rachunkowości,
      prowadzenia ksiąg rachunkowych,
      inwentaryzacji,
      wyceny aktywów i pasywów oraz ustalania wyniku finansowego,
      łącznia się spółek,
      sporządzania jednostkowych i skonsolidowanych sprawozdań finansowych,
      badania, składania do właściwego rejestru sądowego, udostępniania i ogłaszania
       sprawozdań finansowych,
      ochrony danych,
      usługowego prowadzenia ksiąg rachunkowych,
      odpowiedzialności karnej.


Zgodnie z art. 2 ustawa o rachunkowości obowiązuje mające siedzibę lub miejsce
sprawowania zarządu na terytorium Rzeczpospolitej Polskiej:
      spółki handlowe, spółki cywilne oraz inne osoby prawne z wyjątkiem Skarbu Państwa
       i Narodowego Banku Polskiego,
      osoby fizyczne, spółki cywilne osób fizycznych, spółki jawne osób fizycznych, spółki
       partnerskie oraz spółdzielnie socjalne, jeżeli ich przychody netto ze sprzedaży towarów,
       produktów i operacji finansowych za poprzedni rok obrotowy wynosiły co najmniej
       równowartość 1.200.000 euro,
      jednostki organizacyjne działające na podstawie Prawa bankowego, a także przepisów
       o:


                                                                                             1
     o     obrocie papierami wartościowymi,
     o     funduszach inwestycyjnych,
     o     działalności ubezpieczeniowej i reasekuracyjnej,
     o     spółdzielczych kasach oszczędnościowo-kredytowych,
     o     organizacji i funkcjonowaniu funduszy emerytalnych,
    gminy, powiaty, województwa i ich związki, a także:
     o     państwowe, gminne, powiatowe i wojewódzkie jednostki budżetowe,
     o     gminne, powiatowe i wojewódzkie zakłady budżetowe,
     o     państwowe fundusze celowe,
    jednostki organizacyjne niemające osobowości prawnej, z wyjątkiem spółek
     wymienionych w punktach 1 i 2,
    osoby zagraniczne, oddziały i przedstawicielstwa zagraniczne w rozumieniu przepisów
     o swobodzie działalności gospodarczej,
    jednostki niewymienione powyżej, jeżeli otrzymują one na realizację zadań zleconych
     dotacje lub subwencje z budżetu państwa, budżetów jednostek samorządu
     terytorialnego lub funduszów celowych - od początku roku obrotowego, w którym
     dotacje lub subwencje zostały przyznane.
Osoby fizyczne, spółki cywilne osób fizycznych, spółki jawne osób cywilnych oraz spółki
partnerskie mogą stosować przepisy ustawy o rachunkowości od początku następnego roku
obrotowego, jeżeli ich przychody netto ze sprzedaży towarów, produktów i operacji
finansowych nie przekroczyły w poprzednim roku równowartości 1.200.000 euro, pod
warunkiem powiadomienia o tym właściwego urzędu skarbowego.


1.1.2.   Międzynarodowe Standardy Rachunkowości w Polsce

Wraz z wejściem do Unii Europejskiej w dniu 1 maja 2004 roku, Polska przyjęła na siebie
również obowiązki wynikające z prawa unijnego, w tym Rozporządzenia 1606/2002
Parlamentu Europejskiego i Rady z dnia 19 lipca 2002 roku w sprawie stosowania
Międzynarodowych Standardów Rachunkowości. Zgodnie z artykułem 4 za każdy rok
obrotowy rozpoczynający się w dniu 1 stycznia 2005 roku lub po tej dacie, spółki podlegające
prawu państwa członkowskiego sporządzają skonsolidowane sprawozdania finansowe
zgodnie z Międzynarodowymi Standardami Rachunkowości przyjętymi przez Unię (dalej
MSR), jeżeli na dzień bilansowy ich papiery były dopuszczone do obrotu na regulowanym
rynku któregokolwiek z państw członkowskich. Artykuł 5 rozporządzenia 1606/2002 pozwala
państwom członkowskim rozszerzyć obowiązek lub umożliwić również innym jednostkom
stosowanie MSR przy sporządzaniu jednostkowych lub skonsolidowanych sprawozdań
finansowych.

                                                                                          2
W dniu 27 sierpnia 2004 roku zostały przyjęte zmiany do ustawy o rachunkowości
obowiązujące od 1 stycznia 2005 roku i dostosowujące obowiązujące przepisy do wymagań
Rozporządzenia 1606/2002. Zgodnie z art. 55 ust. 5 ustawy o rachunkowości obowiązkiem
sporządzania skonsolidowanych sprawozdań finansowych zgodnie z MSR objęte są spółki,
których papiery dopuszczone były do obrotu na regulowanym rynku któregokolwiek z państw
członkowskich. Obowiązek ten został w Polsce rozszerzony także na sprawozdania
skonsolidowane banków.

Na podstawie artykułu 5 rozporządzenia 1606/2002, ustawa o rachunkowości daje również
możliwość stosowania MSR przy sporządzaniu skonsolidowanych sprawozdań finansowych:
    emitentów papierów wartościowych zamierzających ubiegać się lub ubiegających się
     o ich dopuszczenie do obrotu na jednym z rynków regulowanych krajów Europejskiego
     Obszaru Gospodarczego (UE, Islandia, Liechtenstein, Norwegia) (art. 55 ust. 6)
    jednostek dominujących niższego szczebla, wchodzących w skład grupy kapitałowej,
     w której jednostka dominująca wyższego szczebla sporządza skonsolidowane
     sprawozdanie finansowe zgodnie z MSR.

Decyzję w sprawie sporządzania skonsolidowanych sprawozdań finansowych zgodnie z MSR
podejmuje organ zatwierdzający jednostki dominującej (art. 55 ust. 8). Za wyjątkiem banków,
organ zatwierdzający może również podjąć decyzję o zaprzestaniu stosowania MSR przy
sporządzaniu skonsolidowanych sprawozdań finansowych, w przypadku ustania okoliczności,
które stosowanie MSR umożliwiły (art. 55 ust. 9).

Jednostkowe sprawozdanie finansowe zgodnie z MSR mogą być w Polsce sporządzane
wyłącznie przez:
    emitentów papierów wartościowych dopuszczonych do obrotu na jednym z rynków
     regulowanych krajów Europejskiego Obszaru Gospodarczego,
    emitentów papierów wartościowych zamierzających ubiegać się o ich dopuszczenie do
     obrotu na jednym z rynków regulowanych krajów Europejskiego Obszaru
     Gospodarczego (art. 45 ust. 1a),
    jednostki wchodzące w skład grupy kapitałowej, w której jednostka dominująca
     sporządza sprawozdanie finansowe zgodnie z MSR (art. 45 ust. 1b).

Decyzję w sprawie sporządzania sprawozdań jednostkowych zgodnie z MSR oraz zaprzestania
stosowania MSR, w przypadku ustania okoliczności, które to umożliwiały, podejmuje organ
zatwierdzający (art. 45 ust. 1c i 1d). Ustawa o rachunkowości pozwala także sporządzać
sprawozdania finansowe zgodnie z MSR przez oddziały przedsiębiorcy zagranicznego
stosującego MSR (art. 45 ust. 1e).

Zgodnie z art. 3 ustawy o rachunkowości przez Międzynarodowe Standardy Rachunkowości
rozumie się ogłoszone w formie rozporządzenia Komisji Europejskiej:


                                                                                         3
    Międzynarodowe Standardy Rachunkowości,
    Międzynarodowe Standardy Sprawozdawczości Finansowej
    powiązane z nimi interpretacje (interpretacje Stałego Komitetu ds. Interpretacji - SIC
     oraz Komitetu ds. Interpretacji Międzynarodowej Sprawozdawczości Finansowej - IFRIC)

Do dnia 31 grudnia 2013 roku MSR obowiązujące w Unii Europejskiej dotyczące zasad
rachunkowości instrumentów finansowych obejmują:
    MSR32 Instrumenty finansowe: prezentacja,
    MSR39 Instrumenty finansowe: ujmowanie i wycena,
    MSSF7 Instrumenty finansowe: ujawnienia,
    IFRIC9 Ponowna ocena wbudowanych instrumentów pochodnych,
    IFRIC16 Zabezpieczenie udziałów jednostek działających za granicą,
    IFRIC19 Regulowanie      zobowiązań     finansowych    przy   pomocy    instrumentów
     kapitałowych.

Nowy MSSF9 Instrumenty finansowe, który ma zastąpić MSR39, pomimo zakończenia
i ogłoszenia przez Radę Międzynarodowych Standardów Rachunkowości (IASB) dwóch
z trzech faz projektu (faza 1 - klasyfikacja i wycena aktywów i zobowiązań finansowych oraz
faza 3 - rachunkowość zabezpieczeń) nie został przyjęty w formie rozporządzenia przez Unię
Europejską i w związku z powyższym nie może być stosowany przez jednostki sporządzające
sprawozdania finansowe zgodnie z MSR na podstawie prawa unijnego. Procedura przyjęcia
MSSF9 („endorsement procedure”) została wstrzymana do czasu ukończenia i ogłoszenia
przez IASB ostatniej fazy projektu – fazy 2 – utrata wartości.

Jednostki sporządzające sprawozdania finansowe zgodnie z MSR,                 w    zakresie
nienormowanych przez MSR, stosują przepisy ustawy o rachunkowości.


1.1.3.   Pozostałe przepisy dotyczące rachunkowości instrumentów
         finansowych

Zgodne z art. 81 ust. 2 pkt 4) ustawy o rachunkowości w drodze Rozporządzenia Ministra
Finansów z dnia 12 grudnia 2001 roku określone zostały szczegółowe zasady uznawania,
metod wyceny, zakresu ujawniania i sposobu prezentacji instrumentów finansowych (dalej
rozporządzenie w sprawie instrumentów finansowych). Zgodnie z hierarchią przepisów
prawnych w Polsce przepisy rozporządzenia w sprawie instrumentów finansowych nie mogą
wychodzić poza zakres delacji ustawowej, zmieniać przepisów ustawy o rachunkowości, ani
nie mogą być z nimi sprzeczne. Jeżeli nie wywiera to istotnie ujemnego wpływu na obowiązek
rzetelnego i jasnego prezentowania sytuacji majątkowej i finansowej oraz wyniku
finansowego, przepisów rozporządzenia w sprawie instrumentów finansowych mogą nie


                                                                                         4
stosować jednostki, których sprawozdania finansowe nie podlegają obowiązkowemu badaniu
zgodnie z ustawą o rachunkowości (par. 2.2 Rozporządzenia w sprawie instrumentów
finansowych), czyli niespełniające w poprzednim roku obrotowym co najmniej dwóch z trzech
warunków:
    średnioroczne zatrudnienie powyżej 50 osób,
    suma aktywów co najmniej równowartość 2.500.000 euro,
    przychody netto ze sprzedaży towarów i produktów oraz operacji finansowych co
     najmniej równowartość 5.000.000 euro.

Pozostałe jednostki stosują przepisy rozporządzenia w sprawie instrumentów finansowych,
z tym że jednostki, dla których zgodnie z przepisami ustawy o rachunkowości zostały
określone szczególne zasady rachunkowości, stosują przepisy rozporządzenia w sprawie
instrumentów finansowych w zakresie nie objętym przepisami szczególnymi. Dotyczy to
następujących jednostek:
    banki (art. 81 ust. 2 pkt 8),
    zakłady ubezpieczeń i zakłady reasekuracji (art. 81. ust. 2 pkt 6),
    spółdzielcze kasy oszczędnościowo-kredytowe (art. 81 ust. 2 pkt 8),
    fundusze inwestycyjne (art. 81 ust. 2 pkt 1),
    fundusze emerytalne (art. 81 ust. 2 pkt 6),
    domy maklerskie (art. 81 ust. 2 pkt 2)

Zasady rachunkowości instrumentów finansowych wynikające z powyższych przepisów
zostały omówione w następnych rozdziałach Raportu.


1.1.4.   Zasady rachunkowości instrumentów finansowych wynikające z
         ustawy o rachunkowości

Rozporządzenie w sprawie instrumentów finansowych reguluje szczegółowe zasady
rachunkowości instrumentów finansowych, jednakże pewne ogólne zasady zostały również
określone w ustawie o rachunkowości.

Zgodnie z art. 3 ust. 1 pkt 23 ustawy o rachunkowości instrument finansowy to kontrakt, który
powoduje powstanie aktywów finansowych u jednej ze stron i zobowiązania finansowego lub
instrumentu kapitałowego u drugiej ze stron, pod warunkiem, że z zawartego kontraktu
jednoznacznie wynikają skutki gospodarcze, bez względu na to, czy wykonanie praw lub
zobowiązań wynikających z kontraktu ma charakter bezwarunkowy albo warunkowy.




                                                                                           5
Do aktywów finansowych zalicza się (art. 3 ust. 1 pkt 24):
    aktywa pieniężne (aktywa w formie środków płatniczych, walut obcych i dewiz oraz inne
     aktywa finansowe, w tym w szczególności naliczone odsetki od aktywów finansowych
     (art. 3 ust. 1 pkt 25),
    instrumenty kapitałowe wyemitowane przez inne jednostki,
    wynikające z kontraktu prawo do wymiany aktywów finansowych z inna jednostką na
     korzystnych warunkach.

Zobowiązania finansowe to zobowiązanie jednostki do wydania aktywów finansowych albo
do wymiany instrumentu finansowego z inna jednostką, na niekorzystnych warunkach (art. 3
ust. 1 pkt 25).

Przez instrumenty kapitałowe rozumie się kontakty, z których wynika prawo do majątku
jednostki, pozostałego po zaspokojeniu lub zabezpieczeniu wszystkich wierzycieli, a także
zobowiązanie się jednostki do wyemitowania lub dostarczenia własnych instrumentów
kapitałowych, a w szczególności udziały, opcje na akcje własne lub warranty.

Wynikające z ustawy o rachunkowości definicje aktywów finansowych i zobowiązań
finansowych nie zawierają uregulowań dotyczących kontraktów rozliczanych we własnych
instrumentach kapitałowych jednostki. Zgodnie z MSR32 po zmianach w 2003 roku jako
aktywa finansowe lub zobowiązania finansowe uznaje również takie kontrakty jeżeli są
(MSR32.11):
    instrumentem niepochodnym, z którego wynika lub może wynikać obowiązek
     przyjęcia/dostarczenia przez jednostkę zmiennej liczby własnych instrumentów
     kapitałowych lub
    instrumentem pochodnym, który będzie rozliczony lub może być rozliczony w inny
     sposób, niż przez wymianę ustalonej kwoty środków pieniężnych lub innego składnika
     aktywów finansowych na ustaloną liczbę własnych instrumentów kapitałowych
     jednostki.

Wynika z tego, że zgodnie z MSR własne instrumenty kapitałowe jednostki nie obejmują
instrumentów, które są umowami o przyszłe otrzymanie lub wydanie własnych instrumentów
kapitałowych jednostki. Jak to zostało omówione w rozdziale dotyczących szczególnych zasad
rachunkowości funduszy inwestycyjnych (rozdział 1.4.3) różnice pomiędzy definicjami
wynikającymi z MSR i ustawy o rachunkowości w szczególności mogą występować
w przypadku wkładów udziałowców do niektórych funduszy inwestycyjnych, które zgodnie
z MSR będą stanowić zobowiązania finansowe, a zgodnie z polskimi przepisami kapitał
funduszu.

Aktywa finansowe posiadane przez jednostkę w celu osiągnięcia z nich korzyści
ekonomicznych wynikających z przyrostu wartości, uzyskania przychodów w formie odsetek,


                                                                                        6
dywidend lub innych pożytków są zaliczane do inwestycji (art. 3 ust. 1 pkt 17).
Międzynarodowe Standardy Rachunkowości regulują kwestie związane z zasadami
rachunkowości instrumentów finansowych oddzielnie od innych inwestycji. Ustawa
o rachunkowości nie reguluje kwestii podziału instrume ntów finansowych na kategorie
w zależności od celu ich nabycia przez jednostkę podobnie jak MSR39 i Rozporządzenie
w sprawie instrumentów finansowych. Zgodnie z ustawą o rachunkowości aktywa finansowe
kwalifikuje się do inwestycji zaliczanych do aktywów trwałych lub inwestycji
krótkoterminowych.

Nabyte lub powstałe aktywa finansowe oraz inne inwestycje ujmuje się w księgach
rachunkowych na dzień nabycia lub powstania według ceny nabycia albo ceny zakupu, jeżeli
koszty przeprowadzania i rozliczenia transakcji nie są istotne (art. 35 ust. 1).

Inwestycje, w tym udziały w innych jednostkach, zaliczane do aktywów trwałych (z wyjątkiem
nieruchomości oraz wartości niematerialnych i prawnych zaliczanych do inwestycji)
wyceniane są według ceny nabycia pomniejszonej o odpisy z tytułu trwałej utraty wartości lub
według wartości godziwej albo skorygowanej ceny nabycia (jeżeli dla danego składnika
aktywów określony został termin wymagalności). Wartość w cenie nabycia może być
przeszacowana do wartości w cenie rynkowej (art. 28 ust. 1 pkt 3). Wzrost wartości do
poziomu cen rynkowych zwiększa kapitał (fundusz) z aktualizacji wyceny. Obniżenie wartości
inwestycji uprzednio przeszacowanej do wartości kwoty, o której podwyższono z tego tytułu
kapitał (fundusz) z aktualizacji wyceny, jeżeli kwota różnicy z przeszacowania nie była do dnia
wyceny rozliczona, zmniejsza ten kapitał (fundusz). W pozostałych przypadkach skutki
obniżenia wartości inwestycji zalicza się do kosztów finansowych. Wzrost wartości inwestycji
bezpośrednio wiążący się z uprzednim obniżeniem wartości, zaliczonym do kosztów
finansowych, ujmuje się do wysokości tych kosztów jako przychody finansowe (art. 35 ust. 4).

Inwestycje krótkoterminowe wyceniane są według ceny (wartości) rynkowej albo według
ceny nabycia, zależnie od tego, która z nich jest niższa, albo według skorygowanej ceny
nabycia, jeżeli dla danego składnika aktywów został określony termin wymagalności,
a krótkoterminowe inwestycje, dla których nie istnieje aktywny rynek, w inny sposób
określonej wartości godziwej (art. 28 ust. 1 pkt 5). Skutki wzrostu lub obniżenia wartości
inwestycji krótkoterminowych wycenianych według cen (wartości) rynkowych zalicza się
odpowiednio do przychodów i kosztów finansowych. W przypadku stosowania innych niż
wymienionych powyżej zasad wyceny, skutki obniżenia wartości zalicza się do kosztów
finansowych w pełnej wysokości, natomiast skutki wzrostu ich wartości zalicza się do
przychodów finansowych w wysokości nie wyższej niż kwota różnic uprzednio odpisanych
w koszty (art. 35 ust. 1 pkt 3).

Inwestycje zaliczone do aktywów trwałych w momencie przekwalifikowania do inwestycji
krótkoterminowych wycenia się (art. 35 ust 6):
    w wartości księgowej albo cenie nabycia, w zależności od tego, która z nich jest niższa,

                                                                                             7
     jeżeli inwestycje krótkoterminowe wycenia się w wartości rynkowej lub cenie nabycia,
     zależnie od tego, która z nich jest niższa,
    według wartości księgowej – jeżeli inwestycje krótkoterminowe wycenia się w wartości
     rynkowej.

Nierozliczone skutki przeszacowania ujęte w kapitale (funduszu) własnym zalicza się do
kosztów lub przychodów finansowych.

Inwestycje krótkoterminowe na dzień ich przekwalifikowania do inwestycji
długoterminowych wycenia się według tych samych zasad z tym, że w przypadku inwestycji
wycenianych według wartości rynkowych wycena pozostaje bez zmiany (art. 35 ust 7).

Zgodnie z art. 28 ust. 11 pkt 2 należności i zobowiązania, w tym z tytułu pożyczek ujmuje się
na dzień nabycia lub powstania według wartości nominalnej. Przepis ten nie dotyczy banków.

Należności i udzielone pożyczki, a także zobowiązania wycenia się w kwocie wymaganej
zapłaty z tym, że należności i udzielone pożyczki zaliczane do aktywów finansowych oraz
zobowiązania finansowe mogą być wyceniane według skorygowanej ceny nabycia, a jeżeli
jednostka przeznacza je do sprzedaży w okresie do 3 miesięcy, to według wartości rynkowej
lub inaczej określonej wartości godziwej. Międzynarodowe Standardy Rachunkowości nie
rozróżniają należności i udzielonych pożyczek oraz zobowiązań na będące instrumentami
finansowymi oraz inne i dla wszystkich stosuje te same zasady wyceny. Różnice pomiędzy MSR
a polskimi przepisami mogą dotyczyć w szczególności należności i zobowiązań handlowych,
które zgodnie z ustawą o rachunkowości nie są zaliczane do aktywów lub zobowiązań
finansowych.

Rozchód inwestycji uznanych za jednakowe ze względu na podobieństwo rodzaju
i przeznaczenie wycenia się według wybranej przez jednostkę metody:
    cen przeciętnych,
    FIFO,
    LIFO (metoda niedozwolona w MSR).

Zgodnie z art. 35a ust. 1 ustawy o rachunkowości na dzień zawarcia kontraktu emitent lub
wystawca instrumentu finansowego wprowadza do ksiąg rachunkowych wyemitowany lub
wystawiony przez siebie instrument, a także składniki tego instrumentu, odpowiednio
zakwalifikowane do kapitałów (funduszy) własnych jako instrumenty kapitałowe bądź do
zobowiązań krótkoterminowych lub długoterminowych również wtedy, gdy składnik mający
charakter zobowiązania nie jest zobowiązaniem finansowym. Różnice z przeszac owania
wartości instrumentu finansowego, a także osiągnięte przychody lub poniesione koszty
stosownie do kwalifikacji instrumentu finansowego wpływają odpowiednio na wynik
finansowy lub kapitał (fundusz) z aktualizacji wyceny.



                                                                                           8
Jednostka może uwzględniać przy wycenie zabezpieczanych aktywów lub pasywów wartość
nabytych dla ich zabezpieczenia instrumentów finansowych oraz zmiany ich wartości jeżeli co
najmniej (art. 35a ust 3 i 4):
      przed zawarciem kontraktu ustalono jego cel oraz określono, które aktywa lub pasywa
       mają zostać za jego pomocą zabezpieczone,
      zabezpieczający instrument finansowy będący przedmiotem kontraktu i zabezpieczane
       za jego pomocą aktywa lub pasywa charakteryzują się podobnymi cechami,
       a w szczególności wartością nominalną, datą zapadalności, wpływem zmiany stopy
       procentowej albo kursu,
      stopień pewności oczekiwań dotyczących przewidywanych w wyniku kontraktu
       przepływów środków pieniężnych jest znaczny.

Szczegółowe zasady dotyczące metod wyceny pozycji zabezpieczanych i zabezpieczających
zostały określone w rozporządzeniu w sprawie instrumentów finansowych.



1.2.      Rozporządzenie Ministra Finansów z dnia 12 grudnia 2001
          roku w sprawie szczegółowych zasad uznawania, metod
          wyceny, zakresu ujawniania i sposobu prezentacji
          instrumentów finansowych

Na podstawie delegacji ustawowej wynikającej z art. 81 ust. 2 pkt 4 ustawy o rachunkowości,
12 grudnia 2001 roku Minister Finansów określił w drodze rozporządzenia szczegółowe zasady
uznawania, metody wyceny, zakres ujawnień i sposób prezentacji instrumentów finansowych
(dalej rozporządzenie w sprawie instrumentów finansowych). Rozporządzenie w sprawie
instrumentów finansowych weszło w życie z dniem 1 stycznia 2002 roku i obowiązuje
wszystkie jednostki, z tym, że w przypadku jednostek, dla których w formie rozporządzenia
określone zostały szczególne zasady rachunkowości (banki, zakłady ubezpieczeń
i reasekuracji, fundusze inwestycyjne, fundusze emerytalne, domy maklerskie, spółdzielcze
kasy oszczędnościowo-kredytowe) obowiązuje wyłącznie w zakresie nieuregulowanym
w przepisach szczególnych.

Na skutek zmian z dnia 23 lutego 2004 roku przepisów Rozporządzenia w sprawie
instrumentów finansowych (par. 2.2) mogą nie stosować jednostki nie podlegają
obowiązkowi badania sprawozdań finansowych. Jednostki te zamieszczają w dodatkowych
informacjach i objaśnieniach informację o (par. 2a.2):

      wartości godziwej, rodzaju i charakterystyce każdej z grup instrumentów pochodnych,
      dla długoterminowych aktywów finansowych wykazanych w wartości bilansowej
       przekraczającej ich wartość godziwą - wartość bilansową i wartość godziwą tych

                                                                                             9
     instrumentów finansowych lub ich grup oraz przyczyny niedokonania odpisów
     aktualizacyjnych.

Przepisy rozporządzenia w sprawie instrumentów finansowych zostały opracowane na
podstawie MSR32 i MSR39 w wersji obowiązującej w 2001 roku. Rozporządzenie nie
uwzględnia rewizji standardów jaka miała miejsce w 2003 roku i nie zostało dopasowane do
nowych wersji MSR32 i MSR39. Również zakres wymaganych ujawnień dotyczących
instrumentów finansowych nie został zmieniony po opublikowaniu nowego MSSF7. Zmiany
MSR39, które zostały uwzględnione w rozporządzeniu w sprawie instrumentów finansowych
dotyczą zasad reklasyfikacji instrumentów finansowych, które zostały wprowadzone w 2008
roku w związku z kryzysem finansowym.


1.2.1.   Klasyfikacja instrumentów finansowych

Zgodnie z rozporządzeniem w sprawie instrumentów finansowych (par. 5) instrumenty
finansowe klasyfikuje się do następujących kategorii:
    aktywa finansowe i zobowiązania finansowe przeznaczone do obrotu,
    pożyczki udzielone i należności własne,
    aktywa finansowe utrzymywane do terminu wymagalności,
    aktywa finansowe dostępne do sprzedaży

Do aktywów finansowych przeznaczonych do obrotu zalicza się aktywa finansowe nabyte
w celu osiągnięcia korzyści ekonomicznych wynikających z krótkoterminowych zmian cen oraz
wahań innych czynników rynkowych, a także krótkiego trwania nabytego instrumentu. Do tej
kategorii zalicza się również instrumenty finansowe stanowiące portfel podobnych aktywów
finansowych, co do których istnieje duże prawdopodobieństwo realizacji korzyści
ekonomicznych w krótkim terminie (par.6.1). Do zobowiązań finansowych przeznaczonych do
obrotu zalicza się obowiązek dostarczenia pożyczonych papierów wartościowych oraz innych
papierów wartościowych, w przypadku zawarcia umowy sprzedaży krótkiej (par. 6.2).

Do instrumentów finansowych przeznaczonych do obrotu zalicza się również instrumenty
pochodne, które nie zostały wyznaczone jako instrumenty zabezpieczające w przypadku
stosowania przez jednostkę rachunkowości zabezpieczeń (par. 6.2).

MSR39.9 wprowadza nową kategorię instrumentów finansowych – aktywa finansowe
i zobowiązania finansowe wyceniane w wartości godziwej przez wynik finansowych. Do
kategorii tej zalicza się instrumenty finansowe przeznaczone do obrotu, które są definiowane
podobnie jako w rozporządzeniu w sprawie instrumentów finansowych, ale również
instrumenty finansowe, które jednostka przy początkowym ujęciu wyznaczyła do wyceny
według wartości godziwej przez wynik finansowy jeżeli:



                                                                                         10
    eliminuje to niedopasowanie księgowe wynikające z różnych zasad wyceny aktywów
     i zobowiązań lub różnych zasad rozpoznawania wynikających z nich przyc hodów lub
     kosztów,
    grupa instrumentów finansowych jest zarządzana i oceniana na podstawie wartości
     godziwej, zgodnie z udokumentowanymi zasadami zarządzania ryzykiem i strategia
     inwestycyjna, a takie informacje są wewnętrznie dostarczane kluczowym pracownikom
     zarządzającym jednostką,
    dotyczy to umowy hybrydowej z wbudowanymi instrumentami pochodnymi

Rozporządzenie w sprawie instrumentów finansowych nie zawiera takiej opcji wyceny według
wartości godziwej i do tej kategorii mogą być zaliczane wyłącznie instrumenty finansowe
spełniające definicję przeznaczonych do obrotu.

Do pożyczek udzielonych i należności własnych zalicza się niezależnie od terminu ich
wymagalności (zapłaty) aktywa finansowe powstałe na skutek wydania bezpośrednio drugiej
stronie kontraktu środków pieniężnych (par. 7.1). Definicja ta różni się do nowej definicji
MSR39.9, zgodnie z którą do pożyczek i należności zalicza się aktywa finansowe niebędące
instrumentami pochodnymi z ustalonymi lub możliwymi do określenia płatnościami, które ni e
są kwotowane na aktywnym rynku. W konsekwencji dla niektórych instrumentów
finansowych klasyfikacja zgodnie z rozporządzeniem w sprawie instrumentów finansowych
może różnić się od klasyfikacji zgodnie z MSR. Różnice mogą dotyczyć np. aktywów
finansowych:
    nabytych na rynku pierwotnym (np. bony i obligacje skarbowe),
    nabytych od poprzedniego posiadacza (np. faktoring)

Definicja pożyczek udzielonych i należności własnych różniła się również od poprzedniej wersji
MSR39, zgodnie z którą do tej kategorii zaliczane były nie tylko powstałe poprzez wydanie
bezpośrednio drugiej stronie kontraktu środków pieniężnych, ale również towarów i usług. W
rezultacie tego ograniczenia definicji zasady rachunkowości instrumentów finansowych
określone rozporządzeniem w sprawie instrumentów finansowych nie dotyczą rozrachunków
handlowych, do których stosuje się zasady określone w ustawie o rachunkowości.

Do aktywów finansowych utrzymywanych do terminu wymagalności zalicza się
niezakwalifikowane do pożyczek udzielonych i należności własnych aktywa finansowe, dla
których zawarte kontrakty ustalają terminy wymagalności spłaty wartości nominalnej oraz
określają prawo do otrzymania w ustalonych terminach korzyści ekonomicznych (np. odsetek)
w stałej lub możliwej do ustalenia kwocie, pod warunkiem, że jednostka zamierza i może
utrzymywać te aktywa do czasu, gdy staną się wymagalne (par.8.1). Kategoria ta jest
definiowana podobnie jak w MSR39.9. Obowiązują również podobne zasady w przypadku
przedterminowego zbycia, wydania w zamian za inne aktywa, wykonania opcji sprzedaży lub
przeklasyfikowania do innej kategorii aktywów poprzednio zaklasyfikowanych do

                                                                                           11
utrzymywanych do terminu wymagalności („tainting”). Jednostka w takiej sytuacji musi
przekwalifikować wszystkie instrumenty finansowe z tego portfela do aktywów dostępnych
do sprzedaży i w tym, i w kolejnych dwóch latach obrotowych nie może zaliczać żadnych
instrumentów finansowych jako utrzymywanych do terminu wymagalności (par. 8.4),
z wyjątkiem sytuacji, gdy transakcja miała miejsce blisko terminu wymagalności, po dniu,
w którym 90% wartości nominalnej zostało spłacone lub na skutek zdarzeń trudnych do
przewidzenia niezależnych od jednostki (par. 8.5).

Aktywa finansowe, które nie zostały zaliczone do żadnej powyższej kategorii zalicza się do
aktywów dostępnych do sprzedaży (par. 9). Rozporządzenie w sprawie instrumentów
finansowych, w przeciwieństwie do MSR39.9 nie daje jednostkom możliwości bezpośredniego
wyznaczenia aktywów finansowych do tej kategorii przy początkowym ujęciu.

Aktywa finansowe przeznaczone do obrotu, z wyjątkiem instrumentów pochodnych można
przekwalifikować do innej kategorii aktywów finansowych, jeżeli przestały być utrzymywane
do sprzedaży w krótkim terminie w następujących przypadkach:
    do pożyczek udzielonych i należności własnych pod warunkiem, że jednostka ma zamiar
     i może utrzymać te aktywa w dającej się przewidzieć przyszłości lub do czasu, gdy są one
     wymagalne (par. 6.5),
    do innych kategorii jedynie w wyjątkowych okolicznościach wynikających
     z jednorazowego, nadzwyczajnego zdarzenia, co do którego istnieje bardzo małe
     prawdopodobieństwo ponownego zaistnienia w przyszłości (par. 6.4)

Możliwość przeklasyfikowania aktywów finansowych przeznaczonych do obrotu została
wprowadzona do rozporządzenia w sprawie instrumentów finansowych w 2008 roku, w tym
samym czasie, w którym te zmiany zostały wprowadzone do MSR39. Należy jednakże
zauważyć, że pomimo tego, że treść przepisu w rozporządzeniu jest podobna do MSR39, to
jednak na skutek odmiennego zdefiniowania kategorii pożyczki udzielone i należności własne
może dotyczyć innych rodzajów instrumentów finansowych. Np. obligacje skarbowe nabyte
na rynku pierwotnym zgodnie z rozporządzeniem w sprawie instrumentów finansowych
mogą być przeklasyfikowane do pożyczek udzielonych i należności własnych, a zgodnie
z MSR39.9 nie spełniają definicji pożyczek i należności ponieważ są kwotowane na aktywnym
rynku.

Przekwalifikowanie z innych kategorii do instrumentów przeznaczonych do obrotu nie jest
możliwe (par. 6.3).

Instrumenty finansowe utrzymywane do terminu wymagalności muszą być przeklasyfikowane
do kategorii dostępnych do sprzedaży na skutek taintingu. Jeżeli po zakończeniu okresu
karencji jednostka ciągle posiada instrumenty, które zamierza i może utrzymywać do terminu
wymagalności może je z powrotem przekwalifikować (par. 8.6).



                                                                                          12
MSR39.50F pozwala na przekwalifikowanie aktywów finansowych dostępnych do sprzedaży
do pożyczek udzielonych i należności własnych pod warunkiem, że jednostka ma zamiar
i może utrzymać te aktywa w dającej się przewidzieć przyszłości lub do czasu gdy są one
wymagalne. Rozporządzenie w sprawie instrumentów finansowych nie przewiduje takiej
możliwości., ze względu na fakt, że w przeciwieństwie do MSR39.9 nie pozwala na
desygnowanie aktywów finansowych do kategorii dostępnych do sprzedaży przy
początkowym ujęciu i tylko aktywa finansowe, które nie spełniają definicji innych kategorii
mogą być zaklasyfikowane jako dostępne do sprzedaży. W szczególności nie spełniają one
definicji pożyczek udzielonych i należności własnych więc nie mogą być przekwalifikowane do
tej kategorii.


1.2.2.   Wycenia instrumentów finansowych

Aktywa finansowe ujmuje się w dniu zawarcia kontraktu w cenie nabycia, to jest w wartości
godziwej poniesionych wydatków lub przekazanych w zamian innych składników
majątkowych, zaś zobowiązanie finansowe – w wartości godziwej uzyskanej kwoty lub
wartości otrzymanych innych składników majątkowych. Przy ustaleniu wartości godziwej
uwzględnia się poniesione koszty transakcji (par. 13.1). Zgodnie z MSR39.43 instrument
finansowy jest wyceniany w momencie początkowego ujęcia w wartości godziwej
powiększonej o koszty transakcji (nie dotyczy instrumentów finansowych wyceni anych
w wartości godziwej przez wynik finansowy). W większości przypadków cena nabycia stanowi
wartość godziwą instrumentu i wartość początkowa zgodnie z rozporządzeniem w sprawie
instrumentów finansowych i MSR39 będzie taka sama. Różnica może pojawić się w przypadku
transakcji, które są zawierane w wartości odbiegającej do wartości godziwej
(np. wewnątrzgrupowe pożyczki niskooprocentowane). W takim wypadku wycena
w momencie początkowego ujęcia zgodnie z rozporządzeniem w sprawie instrumentów
finansowych (wartość godziwa płatności) i MSR39 (wartość godziwa instrumentu
finansowego) będzie się różnić. Zgodnie z MSR39.OS64 różnica pomiędzy wartością godziwą
instrumentu i wartością godziwą otrzymanej lub przekazanej płatności jest ujmowana
bezpośrednio jako przychód lub koszt tzw. dnia pierwszego, chyba, że klasyfikuje się do ujęcia
jako inna pozycja aktywów (np. w przypadku pożyczki wewnątrzgrupowej jako udziały
w jednostkach podporządkowanych).

Aktywa finansowe nabyte w wyniku transakcji dokonanych w obrocie regulowanym
wprowadza się do ksiąg rachunkowych pod datą zawarcia albo rozliczenia transakcji (par 4.3).

Aktywa finansowe wycenia się w wiarygodnie ustalonej wartości godziwej, za wyjątkiem
(par. 14):
    pożyczek udzielonych i należności własnych, których jednostka nie przeznacza do
     sprzedaży,
    aktywów finansowych utrzymywanych do terminu wymagalności,

                                                                                           13
    składników aktywów finansowych, dla których nie istnieje cena rynkowa ustalona
     w aktywnym obrocie regulowanym, albo których wartość godziwa nie może być
     ustalona w inny wiarygodny sposób,
    pozycji zabezpieczanych.

Pożyczki udzielone i należności własne wycenia się w skorygowanej cenie nabycia
oszacowanej za pomocą efektywnej stopy procentowej. Należności o krótkim terminie
wymagalności, dla których nie określono stopy procentowej, można wycenić w kwocie
wymaganej zapłaty, jeżeli wartość bieżąca oczekiwanych przyszłych przepływów pieniężnych
nie różni się znacząco od kwoty zapłaty. Aktywa finansowe o ustalonym terminie
wymagalności wycenia się według skorygowanej ceny nabycia za pomocą efektywnej stopy
procentowej. Jeśli termin wymagalności nie jest ustalony, aktywa finansowe wycenia się
w cenie nabycia (par. 16).

Zobowiązania finansowe wycenia się w skorygowanej cenie nabycia, z wyjątkiem zobowiązań
finansowych przeznaczonych do obrotu oraz instrumentów pochodnych wycenianych
w wartości godziwej (par. 18).

Skutki okresowej wyceny aktywów i zobowiązań finansowych przeznaczonych do obrotu
zalicza się do przychodów lub kosztów finansowych okresu, w którym nastąpiło
przeszacowanie wartości (par. 21.1).

W przypadku aktywów finansowych dostępnych do sprzedaży jednostka może dokonać
wyboru i zaliczać skutki przeszacowania wartości godziwe j do zysków lub strat okresu,
w którym nastąpiło przeszacowanie, albo do kapitału z aktualizacji wyceny z tym, że odsetki
naliczone efektywną stopą procentową odnoszone są do przychodów finansowych (par. 21.2
i par. 25.3). Zgodnie z MSR39 dozwolona jest wyłącznie druga metoda.

Skutki przeszacowania aktywów finansowych i zobowiązań finansowych wycenianych
w wysokości skorygowanej ceny nabycia (z wyłączeniem pozycji zabezpieczanych
i zabezpieczających) zalicza się do przychodów lub kosztów finansowych okresu, w którym
nastąpiło przeszacowanie (par. 22).

W momencie przekwalifikowania aktywów finansowych przeznaczonych do obrotu do innej
kategorii, wartość godziwa na dzień przekwalifikowania staje się nową ceną nabycia lub
skorygowaną ceną nabycia (par. 22a).

Aktywa finansowe utrzymywane do terminu wymagalności na dzień przekwalifikowania do
aktywów dostępnych do sprzedaży wycenia się do wartości godziwej, a różnicę odnosi do
przychodów lub kosztów finansowych albo kapitału z aktualizacji wyceny, w zależności od
tego, którą metodę ujmowania skutków zmiany wyceny do wartości godziwej dla aktywów
finansowych dostępnych do sprzedaży przyjęła jednostka (par. 23.1). Po upływie okresu
karencji wynikającego z taintingu jednostka może z powrotem przeklasyfikować aktywa
finansowe do kategorii utrzymywanych do terminu wymagalności. W takim przypadku
                                                                                        14
bieżąca wartość godziwa staje się nową skorygowaną ceną nabycia, natomiast skutki
przeszacowania odniesione do tego momentu na kapitał z aktualizacji wyceny rozlicza się
w okresie do terminu wymagalności za pomocą efektywnej stopy procentowej (par. 23.3).

W przypadku aktywów finansowych wycenianych według kosztu, na dzień, w którym
oszacowanie wartości godziwej staje się możliwe, następuje przeszacowanie do tej wartości,
a różnica zostaje ujęta w przychodach lub kosztach finansowych albo w kapitale z aktualizacji
wyceny (par. 23.2). Jeżeli wycena do wartości godziwej przestaje by możliwa, obecna wartość
staje się nową ceną nabycia, a dotychczasowe skutki przeszacowania odnoszone na kapitał
z aktualizacji wyceny rozlicza się w okresie do terminu wymagalności za pomocą efektywnej
stopy procentowej dla aktywów o określonym terminie wymagalności lub zalicza się do
przychodów i kosztów finansowych w momencie wyłączenia składnika aktywów, jeśli nie ma
on określonego terminu wymagalności (par. 23.3).


1.2.3.   Wyłączanie instrumentów finansowych

Składnik aktywów finansowych wyłącza się z ksiąg rachunkowych jeżeli jednostka utraciła nad
nim kontrolę. Utrata kontroli następuje wtedy, gdy wynikające z zawartego kontraktu prawa
do korzyści ekonomicznych zostały zrealizowane, wygasły albo jednostka zrzekła się tych
praw.

Nie stanowi utraty wydanie lub sprzedaż aktywów finansowych, jeżeli jednostka (par. 11.2):
    ma prawo do odkupu takich aktywów lub jako pierwsza może odmówić odkupu, a cena
     różni się od wartości godziwej aktywów na dzień odkupu, albo aktywa takie nie są łatwo
     dostępne na rynku,
    ma prawo i jest zobowiązana do odkupu lub umorzenia wydanych aktywów, na
     warunkach zapewniających jednostce przejmującej zwrot w wysokości, jaką jednostka
     ta mogłaby uzyskać, udzielając pożyczki zabezpieczonej przyjętymi aktywami,
    zawarła kontrakt swap, w wyniku którego ponosi zasadnicze ryzyko kredytowe
     i zachowuje prawo do zasadniczej części korzyści ekonomicznych związanych
     z wydanymi aktywami, jakby była ich posiadaczem, w zamian za zobowiązanie się do
     zapłaty na rzecz jednostki przyjmującej aktywa kwoty określonej w kontrakcie, a aktywa
     będące przedmiotem kontraktu nie są łatwo dostępne na rynku,
    ponosi zasadnicze ryzyko związane z wydanymi aktywami, jakby była ich posiadaczem,
     w wyniku wystawienia bezwarunkowej opcji sprzedaży (put) tych akty wów, a aktywa
     takie nie są łatwo dostępne na rynku.

W nowym MSR39 po zmianach w 2003 roku zasady wyłączania składników aktywów
finansowych z bilansu zostały w znaczący sposób rozbudowane. Zgodnie z MSR39.16 jednostki
dokonują analizy, czy zasady wyłączenia dotyczą całego składnika aktywów finansowych lub
grupy podobnych aktywów finansowych, czy ich części (specyficznie określone przepływy

                                                                                          15
pieniężne, pełni proporcjonalny udział w przepływach pieniężnych lub w pełni proporcjonalny
udział w specyficznie określonych przepływach pieniężnych). Składnik aktywów jest
wyłączany z bilansu wtedy i tylko wtedy, gdy (MSR39.17):
    wygasają umowne prawa do przepływów pieniężnych albo
    jednostka przenosi składnik aktywów finansowych (MSR39.18):
     o     przenosi umowne prawa do otrzymania przepływów pieniężnych,
     o     ale przyjmuje na siebie obowiązek przekazania przepływów pieniężnych

Zgodnie z MSR39.20 przenoszony składnik aktywów finansowych klasyfikuje się do
wyłączenia, jeżeli jednostka przenosi zasadniczo całe ryzyko i wszystkie korzyści związane
z posiadanym składnikiem aktywów. Jeżeli zasadniczo całe ryzyko i wszystkie korzyści zostają
zachowane, składnik aktywów jest w dalszym ciągu ujmowany. W przypadku, kiedy jednostka
nie przenosi, ani nie zachowuje znacząco całego ryzyka i wszystkich korzyści, składnik
aktywów jest wyłączany, jeżeli jednostka nie zachowała nad nim kontroli. Jeżeli kontrola
została zachowana składnik aktywów jest w dalszym ciągu ujmowany w stopniu, w jakim
jednostka utrzymuje zaangażowanie w tym składniku aktywów.

Rozszerzone wymagania dotyczące analizy aktywów finansowych pod kątem możliwości
wyłączenia z bilansu wynikające z nowego MSR39, mogą w konsekwencji prowadzić do
identyfikowania transakcji, które zgodnie z paragrafem 11.2 rozporządzenia w sprawie
instrumentów finansowych nie byłyby wyłączane. W szczególności może to dotyczyć
np. takich umów w wyniku, których jednostka zachowuje częściowe zaangażowanie w danym
składniku aktywów. Takich sytuacji paragraf 11.2 rozporządzenia w sprawie instrumentów
finansowych nie przewiduje. Nie można jednak powiedzieć, że częściowe wyłączanie
składników aktywów w uzasadnionych przypadkach jest zabronione. Wydaje się, że w takich
przypadkach jednostka powinna kierować się nadrzędną zasadą ujmowania operacji
gospodarczych zgodnie z ich treścią ekonomiczną (art. 4 ust. 2 ustawy o rachunkowości).
Zgodnie z art. 10 ust. 3 ustawy o rachunkowości w sprawach nieuregulowanych przepisami
ustawy, jednostki przyjmując zasady (politykę) rachunkowości, w przypadku braku
odpowiedniego standardu krajowego, mogą stosować            Międzynarodowe Standardy
Rachunkowości.

Zobowiązania finansowe są wyłączane w całości lub części na dzień, w którym jednostka
spełniła w całości lub części wynikające z kontraktu świadczenie, została ze świadczenia
zwolniona, albo zobowiązanie uległo przedawnieniu (par. 12.1). Zawarcie za zgodą wierzyciela
umowy z osobą trzecią, w której zobowiązuje się ona do przejęcia całości lub części długu
uznaje się za zwolnienie ze zobowiązania finansowania (par. 12.3).

W przypadku wymiany dłużnego instrumentu finansowego będącego przedmiotem
zobowiązania finansowego na inny, istotnie różniący się dłużny instrument finansowy, uznaje
się zobowiązanie za spełnione i ujmuje nowe zobowiązanie wynikające z wydanego w zamian


                                                                                         16
instrumentu finansowego (par. 12.4). Nowe zobowiązanie ujmuje się również w przypadku,
gdy do umowy wprowadzono zmiany powodujące co najmniej 10% różnicy pomiędzy
zdyskontowaną bieżącą wartością przepływów pieniężnych wynikających ze zmienionej
umowy a umową dotychczasową (par. 12.5).

Na dzień wyłączenia całości lub części składnika aktywów finansowych lub zobowiązania
finansowego wynik operacji ustala się jako różnicę pomiędzy kwotą płatności a wartością
wyłączonego instrumentu finansowego. W przypadku aktywów finansowych, k tóre zaliczane
były do dostępnych do sprzedaży wartość instrumentu finansowego koryguje się o odpisy
aktualizujące wartość odniesione do dnia wyłączenia na kapitał z aktualizacji wyceny (par.
18.4 i 19.1). Jeżeli wyłącza się części składnika aktywów finansowych, część wyłączaną
i pozostającą ustala się proporcjonalnie do ich wartości godziwej (par. 19.2). Jeżeli ustalenie
wartości godziwej pozostającej w księgach rachunkowych nie jest możliwe, jej wartość ustala
się w wysokości równej zero (par. 19.3).

Zgodnie z paragrafem 20, w przypadku wyłączania instrumentu finansowego i wprowadzenia
na jego miejsce innego instrumentu finansowego, nowopowstały składnik aktywów lub
zobowiązanie finansowe wycenia się w wartości godziwej. Wynik na transakcji ustala się jak o
różnicę pomiędzy osiągniętymi wpływami a wynikającą z bilansu wartością instrumentu
finansowego skorygowaną o wartość godziwą nowopowstałego składnika aktywów
finansowych lub zobowiązania finansowego. Jeżeli nie można ustalić wartości godziwej
nowopowstałego instrumentu finansowego to do ksiąg rachunkowych wprowadza się:
    aktywa finansowe – w wartości równiej zero
    zobowiązanie finansowe – w kwocie zysku jaki zostałby osiągnięty ze zbycia aktywów.
     Jeśli na operacji powstałaby strata to zalicza się ją do kosztów finansowych.


1.2.4.   Trwała utrata wartości

Zgodnie z art. 28 ust. 7 ustawy o rachunkowości trwała utrata wartości zachodzi wtedy, gdy
istnieje duże prawdopodobieństwo, że kontrolowany przez jednostkę składnik aktywów nie
przyniesie w przyszłości w znaczącej części lub w całości przewidywanych korzyści
ekonomicznych.

Odpisy aktualizacyjne wartość składnika aktywów finansowych lub portfela podobnych
składników aktywów finansowych ujmuje się w kosztach finansowych, w okresie w którym
nastąpiła trwała utrata wartości. Odpisy aktualizacyjne ustala się (par 24.2):
    w przypadku aktywów finansowych wycenianych według skorygowanej ceny nabycia –
     jako różnicę pomiędzy wartością bilansową a możliwą do uzyskania kwotą ustaloną jako
     wartość bieżąca oczekiwanych przez jednostkę przepływów pieniężnych zdyskontowaną
     dotychczas stosowaną efektywną stopą procentową,



                                                                                            17
    w przypadku aktywów finansowych przeznaczonych do sprzedaży, dla których skutki
     wyceny do wartości godziwej odnoszone są do kapitału z aktualizacji wyceny – jako
     różnicę pomiędzy ceną nabycia, a jego wartością godziwą. Z tym, że przez wartość
     godziwą instrumentów dłużnych rozumie się bieżącą wartość przyszłych przepływów
     pieniężnych oczekiwanych przez jednostkę zdyskontowaną za pomocą bieżącej
     rynkowej stopy procentowej stosowanej dla podobnych instrumentów finansowych.
     Skumulowaną stratę ujętą do tego dnia w kapitale z aktualizacji wyceny zalicza się do
     kosztów finansowych w kwocie nie mniejszej niż odpis pomniejszony o część
     bezpośrednio zaliczoną do kosztów finansowych,
    w pozostałych przypadkach – jako różnicę między wartością bilansową i wartością
     bieżącą oczekiwanych przez jednostkę przepływów pieniężnych zdyskontowanych
     bieżącą rynkową stopą procentową stosowaną dla podobnych instrumentów.

Zgodnie z powyższymi przepisami wartość godziwą instrumentów dłużnych ustala się metodą
dyskontową, chociaż wydaje się, że dla notowanych instrumentów dłużnych z założenia
lepszym odzwierciedleniem wartości godziwej powinna być cena pochodząca z aktywnego
rynku.

Od dnia, w którym dokonano odpisu aktualizacyjnego przychody odsetkowe są naliczane za
pomocą stopy dyskontującej przyszłe przepływy pieniężne przyjęte do ustalenia wartości
możliwej do odzyskania.

Aktualizując wartość należności jednostka powinna również uwzględniać stopień
prawdopodobieństwa ich zapłaty i zgodnie z art. 35c ustawy o rachunkowości dokonywać
odpisu aktualizującego w odwołaniu do:
    należności od dłużników postawionych w stan likwidacji lub upadłości – do wysokości
     należności nieobjętej gwarancją lub innym zabezpieczeniem należności, zgłoszonej
     likwidatorowi lub sędziemu komisarzowi w postępowaniu upadłościowym,
    należności od dłużników w przypadku oddalenia wniosku o ogłoszenie upadłości, jeżeli
     majątek dłużnika nie wystarcza na zaspokojenie kosztów postępowania upadłościowego
     – w pełnej wysokości należności,
    należności kwestionowanych przez dłużników oraz z których zapłatą dłużnik zalega,
     a według oceny sytuacji majątkowej i finansowej dłużnika spłata należności w umownej
     kwocie nie jest prawdopodobna – do wysokości niepokrytej gwarancją lub innym
     zabezpieczeniem należności,
    należności stanowiących równowartość kwot podwyższających należności, w stosunku
     do których uprzednio dokonano odpisu aktualizującego – w wysokości tych kwot, do
     czasu ich otrzymania lub odpisania,
    należności przeterminowanych lub nieprzeterminowanych o znacznym stopniu
     prawdopodobieństwa nieściągalności, w przypadku uzasadnionych rodzajem

                                                                                       18
     prowadzonej działalności lub strukturą odbiorców – w wysokości wiarygodnie
     oszacowanej kwoty odpisu, w tym także ogólnego, na nieściągalne należności.

Odpisy aktualizujące wartość należności zalicza się odpowiednio do pozostałych kosztów
operacyjnych lub do kosztów finansowych w zależności jakiego rodzaju należności dotyczą.
W przypadku ustania przyczyny, dla której dokonano odpisu, równowartość całości lub części
poprzednio dokonanego odpisu zwiększa wartość danego składnika aktywów i jest zaliczana
odpowiednio do przychodów operacyjnych lub przychodów finansowych. W przypadku
aktywów wycenianych według skorygowanej ceny nabycia odwrócenie odpisu
aktualizującego nie może spowodować wzrostu ich wartości powyżej wysokości skorygowanej
ceny nabycia jaka byłaby ustalona na ten dzień, gdyby nie dokonywano odpisu
aktualizacyjnego.

Zgodnie z MSR39, jednostka na każdy dzień bilansowy powinna oceniać, czy istnieją
obiektywne dowody utraty wartości i dokonywać odpisu aktualizacyjnego w przypadku, kiedy
takie dowody istnieją. Dodatkowo MSR39 wymaga, aby znaczące aktywa finansowe
analizowane były pod kątem utraty wartości indywidualnie. Jeżeli jednostka stwierdza, że nie
zachodzą obiektywne utraty wartości indywidualnie ocenianego składnika aktywów, włącza
ten składnik do grupy aktywów finansowych o podobnej charakterystyce ryzyka kredytowego
i dokonuje łącznej oceny grupy pod względem utraty wartości. Podobna procedura nie jest
wymagana przepisami rozporządzenia w sprawie instrumentów finansowych, jednakże nie
jest również z nimi sprzeczna, w związku z powyższym może być również stosowana przez
jednostki.

Różnicą w stosunku do polskich zasad rachunkowości jest to, że MSR39 nie pozwala na
odwrócenie straty z tytułu utraty wartości instrumentów kapitałowych przez rachunek
zysków i strat.


1.2.5.   Wbudowane instrumenty pochodne

Zgodnie z paragrafem 10 rozporządzenia w sprawie instrumentów finansowych wbudowany
instrument pochodny należy wykazać odrębnie od umowy zasadniczej, jeżeli łącznie
spełnione są następujące warunki:
    umowa łączna nie jest kwalifikowana do aktywów finansowych lub zobowiązań
     finansowych przeznaczonych do obrotu lub aktywów finansowych przeznaczonych do
     sprzedaży, których skutki przeszacowania odnoszone są do przychodów lub kosztów
     finansowych,
    charakter wbudowanego instrumentu oraz ryzyka z nimi związane nie są ściśle
     powiązane z charakterem umowy zasadniczej i ryzkami z niej wynikającymi,
    odrębny instrument, którego charakterystyka odpowiada cechom instrumentu
     wbudowanego spełnia definicję instrumentu pochodnego,

                                                                                         19
    możliwe jest wiarygodne ustalenie wartości godziwej wbudowanego instrumentu
     pochodnego.

Umowę zasadniczą będącą instrumentem finansowym, od której oddzielony został
wbudowany instrument pochodny kwalifikuje się do odpowiedniej kategorii instrumentów
finansowych. Jeżeli umowa zasadnicza nie jest instrumentem finansowym stosuje się do niej
odpowiednie przepisy ustawy o rachunkowości.

Wydzielony wbudowany instrument pochodny zalicza się do aktywów finansowych lub
zobowiązań finansowych przeznaczonych do obrotu. Jednostki stosujące zasady
rachunkowości zabezpieczeń mogą również wyznaczyć wydzielony instrument wbudowany
jako instrument zabezpieczający. Jeżeli wiarygodna wycena wartości godziwej instrumentu
wbudowanego nie jest możliwa jednostka kwalifikuje całą umowę łączną jako przeznaczoną
do obrotu.

Przepisy paragrafu 10 rozporządzenia w sprawie instrumentów finansowych dotyczące
wbudowanych instrumentów pochodnych są zgodne z wymaganiami MSR39, jednakże
Załącznik A do MSR39 zawiera wiele objaśnień dotyczących stosowania tych przepisów.
Również opublikowany w 2009 IFRIC9 Ponowna ocena wbudowanych instrumentów
pochodnych zawiera dodatkowe wskazówki, kiedy jednostka może zmienić początkową
decyzję dotyczącą wydzielania instrumentu wbudowanego (istotna zmiana warunków
umowy, przeklasyfikowanie z kategorii wycenianych w wartości godziwej przez wynik
finansowy).

W trakcie wprowadzania zmian do rozporządzenia w sprawie instrumentów finansowych
w 2004 roku zostały dodane przykłady, kiedy charakter wbudowanego instrumentu
pochodnego oraz ryzyka z nimi związane uznaje się za ściśle powiązane z charakterem umowy
zasadniczej i ryzykami z nimi wynikającymi (par 10.1a). Przykłady te zostały oparte na
przykładach podanych w MSR39 (obecnie Załącznik A OS33). Ze względu na duży poz iom
ogólności przepisów paragrafu 10 rozporządzenia w sprawie instrumentów finansowych,
zgodnie z art. 10 ust. 3 ustawy o rachunkowości, jednostki przyjmując zasady rachunkowości
dotyczące wbudowanych instrumentów pochodnych, w praktyce zazwyczaj stosują
rozwiązania przyjęte w MSR39.


1.2.6.   Rachunkowość zabezpieczeń

Zgodnie z art. 35a ust. 3 ustawy o rachunkowości kontrakty dotyczące instrumentów
finansowych uznaje się za służące ograniczeniu ryzyka związanego z aktywami lub pasywami
jednostki tj. zabezpieczeniu tych aktywów lub pasywów, jeżeli co najmniej:
    przed zawarciem kontraktu ustalono jego cel oraz określono, które aktywa lub pasywa
     mają zostać za pomocą tego kontraktu zabezpieczone,



                                                                                       20
    zabezpieczający instrument finansowy będący przedmiotem kontraktu i zabezpieczane
     za jego pomocą aktywa lub pasywa charakteryzują się podobnymi cechami,
     a w szczególności wartością nominalną, datą zapadalności, wpływem zmian stopy
     procentowej lub kursu waluty,
    stopień pewności oczekiwań dotyczących przewidywanych w wyniku kontr aktu
     przepływów środków pieniężnych jest znaczny tzn. (par. 28.2 rozporządzenia w sprawie
     instrumentów finansowych):
     o     planowana transakcja poddawana zabezpieczeniu jest wysoce prawdopodobna
           i jest zagrożona zmianami w przepływach pieniężnych, które mogą wpływać na
           wynik finansowy,
     o     efektywność zabezpieczenia może być wiarygodnie zmierzona, na podstawie
           wiarygodnie ustalonej wartości godziwej zabezpieczanej pozycji lub przepływów
           pieniężnych z nią związanych oraz wartości godziwej instrumentu
           zabezpieczającego,
     o     w okresie sprawozdawczym efektywność zabezpieczenia jest na bieżąco mierzona
           i utrzymuje się na wysokim poziomie, a także nie różni się istotnie od założeń
           przyjętych w udokumentowanej strategii zarządzania ryzykiem.

Jeżeli powyższe warunki są spełnione, to przy wycenie zabezpieczanych aktywów lub
pasywów uwzględnia się wartość nabytych dla ich zabezpieczenia instrumentów finansowych
oraz zmiany ich wartości. Szczegółowe metody wyceny pozycji zabezpieczanych
i zabezpieczających zostały określone w rozdziale 4 rozporządzenia w sprawie instrumentów
finansowych.

Przed rozpoczęciem zabezpieczenia jednostka sporządza dokumentację obejmującą
m.in.(par. 28.1):
    określenie celu i strategii zarządzania ryzykiem,
    identyfikację instrumentu zabezpieczającego oraz pozycji zabezpieczanej,
    charakterystykę zabezpieczanego ryzyka,
    okres zabezpieczenia,
    opis wybranej metody pomiaru efektywności zabezpieczenia.

Poziom efektywności zabezpieczenia ustala się z uwzględnieniem wartości pieniądza w czasie
i uznaje się za wysoki, jeżeli przez cały okres zabezpieczenia niemal cała kwota zmian wartości
godziwej zabezpieczanej pozycji lub związanych z nią przepływów pieniężnych zostaje
skompensowana zmianami wartości godziwej lub przepływów pieniężnych instrumentu
zabezpieczającego. Wymaganie to jest spełnione, jeżeli poziom efektywności mieści się
w przedziale od 80% do 125% (par. 28.4).



                                                                                            21
Zgodnie z paragrafem 29 instrumentem zabezpieczającym może być każdy instrument
pochodny, którego wartość można wiarygodnie zmierzyć (z wyjątkiem wystawionych opcji).
Jako instrument zabezpieczający Jednostka może również wyznaczyć wydzielony wbudowany
instrument pochodny. Rozporządzenie w sprawie instrumentów finansowych pozwala
wyznaczyć do zabezpieczenia wydzieloną wartość wewnętrzną opcji oraz cenę
natychmiastową (spot) kontraktu forward. W innych przypadkach wartość godziwa
instrumentu pochodnego jest niepodzielna (par. 31). Aktywa lub zobowiązania finansowe
niebędące instrumentami pochodnymi, w tym zaliczane do aktywów finansowych
utrzymywanych do terminu wymagalności, mogą być wyznaczone do zabezpieczenia
wyłącznie przed ryzykiem walutowym, jeżeli ich składnik walutowy da się wiarygodnie
wycenić.

Pojedynczy instrument zabezpieczający może być wyznaczony do zabezpieczenia więcej niż
jednego rodzaju ryzyka, jeżeli można je zidentyfikować, możliwy do ustalenia jest związek
między instrumentem zabezpieczającym i każdym rodzajem zabezpieczanego ryzyka oraz
można wiarygodnie zmierzyć efektywność zabezpieczenia dla każdego ryzyka. Jako
instrument zabezpieczający można wyznaczyć część wybranego składnika aktywów
finansowych, zobowiązania finansowego lub ich grupy.

Art. 35a ust. 3 pkt 1 wymaga, aby cel instrumentu zabezpieczającego oraz wskazanie
zabezpieczanych pozycji nastąpiło przed zawarciem kontraktu. MSR39 pozwala na
wyznaczanie do zabezpieczenia również instrumenty pochodne w późniejszych okresach po
zawarciu kontraktu. Jednakże powiązanie zabezpieczające nie może być ustanowione jedynie
na część okresu pozostającego do wygaśnięcia instrumentu zabezpieczającego.

Pozycją zabezpieczaną może być pojedynczy składnik aktywów lub zobowiązań, nieujęte
uprawdopodobnione przyszłe zobowiązanie, wysoce prawdopodobna planowana transakcja
lub grupa pozycji o podobnej charakterystyce ryzyka poddawanego zabezpieczeniu (par. 30.1
i 30.2). Pozycją zabezpieczaną nie mogą być (par. 30.4):
    instrumenty pochodne,
    aktywa finansowe utrzymywane do terminu wymagalności przed ryzykiem stopy
     procentowej,
    aktywa wyceniane metodą praw własności jeżeli zabezpieczenie dotyczy wartości
     godziwej,
    uprawdopodobnione przyszłe zobowiązanie do przejęcia innej jednostki w wyniku
     łączenia się spółek handlowych (z wyjątkiem zabezpieczenia ryzyka kursowego
     związanego z transakcją).

Jeżeli pozycją zabezpieczaną są instrumenty finansowe jednostka może wyznaczyć do
zabezpieczenia jeden z czynników ryzyka pod warunkiem, ze efektywność zabezpieczenia
może być dla niego wiarygodnie zmierzona (par. 30.3). W przypadku pozycji niefinansowych

                                                                                      22
jednostka może wyznaczyć je wyłącznie do zabezpieczenia przed ryzykiem walutowym lub
wszystkimi ryzykami łącznie (par. 30.5).

Zgodnie z paragrafem 27 jednostka może stosować zasady rachunkowości zabezpieczeń jeżeli
jej celem jest:
    zabezpieczenie wartości godziwej – ograniczenie wpływu na wynik finansowy zmian
     wartości godziwej wynikającej z określonego ryzyka związanego z wprowadzonymi
     aktywami i zobowiązaniami lub ich częścią,
    zabezpieczenie przepływów pieniężnych – ograniczenie zagrożenia wpływu na wynik
     finansowy zmian w przepływach pieniężnych wynikających z określonego ryzyka
     związanego z wprowadzonymi aktywami i zobowiązaniami, uprawdopodobnionymi
     przyszłymi zobowiązaniami lub planowanymi transakcjami,
    zabezpieczenie udziałów w aktywach netto jednostek zagranicznych, których działalność
     nie stanowi integralnej części działalności jednostki.

Zabezpieczenie planowanej transakcji oraz uprawdopodobnionego przyszłego zobowiązania
do nabycia lub zbycia aktywów po ustalonej cenie jest rozliczane jako zabezpieczenie
przepływów pieniężnych, nawet jeżeli wiąże się z ryzykiem zmiany wartości godziwej
(par. 27.2). Zgodnie z MSR39.87 zabezpieczenie ryzyka walutowego związanego
z uprawdopodobnionym przyszłym zobowiązaniem można traktować jako zabezpieczenie
wartości godziwej lub przepływów pieniężnych. Zabezpieczenie uprawdopodobnionego
przyszłego zobowiązania przed innymi rodzajami ryzyka jest rozliczane jako zabezpieczenie
wartości godziwej.

Nowy MSR39.81A po zmianach w 2003 roku pozwala na zabezpieczenie wartości godziwej
portfela aktywów lub zobowiązań finansowych przed ryzykiem stopy procentowej.
W przypadku tego modelu zabezpieczenia jako pozycja zabezpieczana wyznaczana jest
określona kwota, a nie poszczególne aktywa lub zobowiązania finansowe. Rozporządzenie
w sprawie instrumentów finansowych nie zostało zmienione po wprowadzeniu modelu
portfelowego zabezpieczenia przez MSR39 i nie przewiduje stosowanie takiego modelu
zabezpieczenia.

W przypadku zabezpieczenia wartości godziwej zyski lub starty z wyceny instrumentu
zabezpieczającego do wartości godziwej lub składnika walutowego instrumentu
zabezpieczającego niebędącego instrumentem pochodnym ujmuje się jako przychody lub
koszty finansowe. Skutki przeszacowania pozycji zabezpieczanej o zyski lub starty wynikające
z zabezpieczającego ryzyka, zwiększają lub zmniejszają wartość bilansową tej pozycji
i ujmowane są jako przychody lub koszty finansowe. Dotyczy to również pozycji
zabezpieczanych, które w przypadku gdyby jednostka nie stosowała rachunkowości
zabezpieczeń wyceniane byłby według ceny nabycia lub zmiana wyceny do wartości godziwej
ujmowana byłaby w kapitale z aktualizacji wyceny (par. 32.1). Korektę wartości
oprocentowanego instrumentu finansowego rozlicza się w okresie od dnia, w którym

                                                                                         23
nastąpiło przeszacowanie wartości lub jednostka zaprzestaje tego przeszacowania do terminu
wymagalności i ujmuje w przychodach lub kosztach finansowych (par. 32.2). Jednostka
zaprzestaje stosowania zabezpieczenia przepływów pieniężnych od momentu, kiedy
instrument zabezpieczający wygasa, został zbyty, wypowiedziany lub wykonany, albo
zabezpieczenie przestaje zasady rachunkowości zabezpieczeń.

W przypadku zabezpieczenia przepływów pieniężnych zyski lub straty z wyceny wartości
godziwej instrumentu zabezpieczającego lub składnika walutowego instrumentu
zabezpieczającego niebędącego instrumentem pochodnym, w części uznanej za efektywne
zabezpieczenie odnosi się na kapitał (fundusz) z aktualizacji wyceny. Bezwzględna wartość
kwoty odniesionej na kapitał (fundusz) z aktualizacji wyceny nie może być wyższa od wartości
godziwej skumulowanych od dnia rozpoczęcia zabezpieczenia zmian przyszłych przepływó w
pieniężnych związanych z zabezpieczaną pozycją. Część skutków przeszacowania instrumentu
zabezpieczającego nie stanowiącej efektywnego zabezpieczenia ujmuje się w rachunku
zysków i strat (par. 33.1).

Wykazane w kapitale (funduszu) z aktualizacji wyceny skutki przeszacowania instrumentu
zabezpieczającego zalicza się do odpowiednio do przychodów lub kosztów finansowych tego
okresu sprawozdawczego, w którym zabezpieczone uprawdopodobnione przyszłe
zobowiązanie lub planowana transakcja powoduje powstanie przychodów lub kosztów
finansowych (par. 33.3). Jeżeli uprawdopodobnione przyszłe zobowiązanie lub planowana
transakcja powodują powstanie aktywów lub zobowiązań, to na dzień ich wprowadzenia do
ksiąg rachunkowych zyski lub starty odniesione do tego momentu na kapitał (fundusz)
z aktualizacji wyceny odpisuj się i dolicza do ceny nabycia lub w inny sposób ustalonej wartości
początkowej wprowadzonych aktywów lub zobowiązań. Zgodnie z MSR39.98 jednostka może
dokonać takiej korekty wartości początkowej tylko w przypadku powstania aktywów lub
zobowiązań niefinansowych. W przypadku powstania aktywów lub zobowiązań finansowych
kwoty odniesione na kapitał (fundusz) z aktualizacji wyceny przenosi się do rachunku zysków
i strat w tym samych okresach, w których nabyty składnik aktywów lub przyjęte zobowiązanie
ma wpływ na rachunek zysków i strat (MSR 39.97).

Zgodnie z paragrafem 33.5 jednostka zaprzestaje zabezpieczenia przepływów pieniężnych od
dnia gdy instrument zabezpieczający wygasł, został zbyty, wypowiedziany lub wy konany lub
zabezpieczenie nie spełnia warunków rachunkowości zabezpieczeń. W takim przypadku
skumulowane zyski lub straty z wyceny instrumentu zabezpieczającego pozostają w kapitale
(funduszu) z aktualizacji wyceny do momentu, kiedy uprawdopodobnione przys złe
zobowiązanie lub planowana transakcja zostaną wprowadzone do ksiąg rachunkowych. Jeżeli
w ocenie jednostki planowana transakcja lub uprawdopodobnione przyszłe zobowiązanie nie
będzie wykonane skumulowane zyski lub straty z wyceny instrumentu zabezpieczającego
ujęte w kapitale (funduszu) z aktualizacji zalicza się do przychodów lub kosztów finansowych.

Jednostka stosująca model zabezpieczenia udziałów w aktywach netto jednostek
zagranicznych odnosi różnice kursowe powstałe na dzień wyceny zabezpieczanych udziałów

                                                                                             24
na kapitał (fundusz) z aktualizacji wyceny. Zyski lub straty z wyceny instrumentu
zabezpieczającego w części stanowiącej efektywne zabezpieczenie są odnoszone na kapitał
(fundusz) z aktualizacji wyceny i rozlicza na dzień wyłączenia z ksiąg rachu nkowych
zabezpieczanych udziałów jako korektę wartości wydawanych aktywów. Bezwzględna
wartość kwoty odniesionej na kapitał nie może być wyższa od skumulowanych różnic
kursowych z wyceny zabezpieczanych udziałów. Część skutków przeszacowania instrumentu
zabezpieczającego nie stanowiącej efektywnego zabezpieczenia zalicza się do przychodów lub
kosztów finansowych.



1.3.      Szczególne zasady rachunkowości banków

Rozporządzenie Ministra Finansów z dnia 1 października 2010 roku w sprawie szczególnych
zasad rachunkowości banków oprócz kwestii związanych z ujmowaniem i wyceną pozycji
aktywów i zobowiązań finansowych oraz ustalaniem wyniku finansowego reguluje również
kwestie związane z prowadzeniem ksiąg rachunkowych, inwentaryzacją i przechowywaniem
danych, a także ujęcia w księgach rachunkowych i prezentacji w sprawozdaniu finansowym
operacji dotyczących biura maklerskiego oraz wyceny instrumentów finansowych oraz praw
do towarów giełdowych klientów biura maklerskiego.

Załącznik 2 do ustawy o rachunkowości zawiera zakres informacji jakie powinny być
przedstawione w sprawozdaniu finansowym banków (bilans, pozycje pozabilansowe,
rachunek zysków i strat, zestawienie zmian w kapitale własnym, rachunek przepływów
pieniężnych). Informacje jakie powinny być ujawniane przez banki we wprowadzeniu do
sprawozdania finansowego oraz w dodatkowych informacjach i ujawnieniach są wymienione
w załączniku do rozporządzenia w sprawie szczególnych zasad rachunkowości banków.


1.3.1.    Klasyfikacja instrumentów finansowych

Instrumenty finansowe w momencie nabycia lub powstania klasyfikuje się do następujących
kategorii (par. 30.1):
      aktywa finansowe i zobowiązania finansowe wyceniane w wartości godziwej przez
       wynik finansowy, w tym aktywa lub zobowiązania finansowe przeznaczone do obrotu,
      kredyty i pożyczki oraz inne należności banku,
      aktywa finansowe utrzymywane do terminu zapadalności,
      aktywa finansowe dostępne do sprzedaży.

Aktywa finansowe i zobowiązania finansowe wyceniane w wartości godziwej przez wynik
finansowy obejmują (par. 2.15) aktywa i zobowiązania finansowe przeznaczone do obrotu
oraz wyznaczone do tej kategorii przez bank przy początkowym ujęciu, pod warunkiem że

                                                                                       25
pozwala to na uzyskanie bardziej przydatnych informacji lub ogranicza różnice, w tym
w sposobie wyceny lub prezentacji związanych z tymi aktywami lub pasywami przychodów
lub kosztów, lub pozwala na ocenę uzyskiwanych wyników wyceny wartości godziwej zgodnie
z udokumentowaną przez bank strategią inwestycyjną lub zasadami zarządzania ryzykiem.
Zgodnie z rozporządzeniem w sprawie szczegółowych zasad uznawania, metod wyceny,
zakresu ujawniania i sposobu prezentacji instrumentów finansowych (dalej „rozporządzenie
w sprawie instrumentów finansowych”) do tej kategorii klasyfikuje się wyłącznie instrumenty
finansowe przeznaczone do obrotu. Opcja wyznaczania do wyceny według wartości godziwej
przez wynik finansowy przy początkowym ujęciu została wprowadzona do rozporządzenia
w sprawie szczególnych zasad rachunkowości banków zgodnie z MSR39 po zmianach w 2003
roku.

Kredyty i pożyczki oraz inne należności banku (par. 2.16) to aktywa finansowe z określonymi
lub możliwymi do określenia płatnościami, które nie są przedmiotem obrotu na rynku,
z wyjątkiem aktywów finansowych, które bank zamierza zbyć w krótkim terminie,
zakwalifikowanych do aktywów lub zobowiązań finansowych przeznaczonych do obrotu oraz
aktywów finansowych, które przy początkowym ujęciu zostały uznane przez bank jako aktywa
finansowe i zobowiązania finansowe wyceniane w wartości godziwej przez wynik finansowy,
a także kredytów i pożyczek oraz innych należności banku, których bank nie może odzyskać
z innych powodów niż brak spłat, które kwalifikuje się jako aktywa dostępne do sprzedaży.
Również definicja tej kategorii została zmieniona zgodnie z MSR39. Według rozporządzenia
w sprawie instrumentów finansowych do kategorii pożyczki udzielone i należności własne
klasyfikuje się aktywa finansowe powstałe poprzez przekazanie drugiej stronie kontraktu
środków pieniężnych. Różnice mogą dotyczyć w szczególności instrumentów dłużnych
nabytych na rynku pierwotnym lub faktoringu.

Aktywa finansowe utrzymywane do terminu zapadalności (par. 2.17) są podobnie
definiowane jak w rozporządzeniu w sprawie instrumentów finansowych (por.: aktywa
finansowe utrzymywane do terminu wymagalności). Instrumentów tych dotyczą również
podobne reguły „taintingu” w przypadku wcześniejszej sprzedaży, przekazania lub wykonania
opcji sprzedaży.

Aktywa finansowe dostępne do sprzedaży (par. 2.18) to aktywa finansowe, które nie zostały
zakwalifikowane do innych kategorii. Rozporządzenie w sprawie szczególnych zasad
rachunkowości banków, podobnie jak rozporządzenie w sprawie instrumentów finansowych
nie daje możliwości bezpośredniego desygnowania do tej kategorii aktywów finansowych
przy początkowym ujęciu. Takie wyznaczenie umożliwia MSR39.9.

Aktywa finansowe wyceniane w wartości godziwej przez wynik finansowy mogą być
przekwalifikowane do innych kategorii aktywów finansowych, w wyjątkowych
okolicznościach wynikających z jednorazowego, nadzwyczajnego zdarzenia, co do któr ego
istnieje bardzo małe prawdopodobieństwo zaistnienia w najbliższej przyszłości (par. 32.2).
Aktywa finansowe należące do tej kategorii, ale spełniające definicje kredytów i pożyczek oraz

                                                                                           26
innych należności banku, dla których bank przy początkowym ujęciu nie przyjął opcji wyceny
w wartości godziwej mogą być przekwalifikowane do innej kategorii, jeżeli bank zmienił
intencję lub możliwość utrzymywania składnika aktywów finansowych do określonego
terminu lub terminu zapadalności (par. 32.3). Aktywa finansowe z innych kategorii nie mogą
być przeklasyfikowane do aktywów finansowych wycenianych w wartości godziwej przez
wynik finansowy.

Aktywa finansowe dostępne do sprzedaży mogą być przekwalifikowane do kategorii kredytów
i pożyczek oraz innych należności banku pod warunkiem, że bank ma zamiar i może utrzymać
te aktywa w posiadaniu, w dającej się przewidzieć przyszłości lub do terminu zapadalności lub
do kategorii aktywów finansowych utrzymywanych do termu zapadalności, jeżeli nie spełniają
definicji kredytów i pożyczek oraz innych należności banku (par. 32.5).

Jeżeli aktywa finansowe zaklasyfikowane do pożyczek i należności przestają spełniać definicję
tej kategorii ponieważ stały się przedmiotem obrotu na rynku to należy je przekwalifikować
do aktywów dostępnych do sprzedaży.


1.3.2.   Wycena instrumentów finansowych

W momencie początkowego ujęcia instrumenty finansowe są wyceniane w wysokości kosztu
(ceny nabycia), czyli wartości godziwej uiszczonej lub otrzymanej zapłaty (par.33). Podobnie
jak w przypadku rozporządzenia w sprawie instrumentów finansowych jest to różnica
w stosunku do MSR39.43, zgodnie z którym ujęcie początkowe następuje w wartości godziwej
instrumentu finansowego, a nie płatności (różnica występuje np. w przypadku transakcji,
które nie zostały zawarte na zasadach rynkowych).

Z wyjątkiem aktywów finansowych i zobowiązań finansowych wycenianych w wartości
godziwej przez wynik finansowy, koszty transakcji, które można bezpośrednio przypisać do
składnika aktywów finansowych zwiększają jego koszt (cenę nabycia).

Aktywa i zobowiązania finansowe, a także zobowiązania pozabilansowe, ujmowane są
w księgach rachunkowych na dzień zawarcia transakcji (par. 33.2). W przypadku
standaryzowanych transakcji kupna lub sprzedaży składnika aktywów finansowych
rozporządzenie w sprawie szczególnych zasad rachunkowości banków nie przewiduje
możliwości ujmowania transakcji na dzień rozliczenia.

Wycena aktywów i pasywów na dzień bilansowy odbywa się według zasad określonych
w paragrafie 36.

Aktywa finansowe i zobowiązania finansowe wyceniane w wartości godziwej przez wynik
finansowy w wartości godziwej ze zmianami ujmowanymi w przychodach lub kosztach
z operacji finansowych, z wyjątkiem zobowiązań, które mają być rozliczone przez przekazanie



                                                                                          27
instrumentu kapitałowego, którego wartości nie można wiarygodnie ustalić (wycena według
zamortyzowanego kosztu),

Aktywa finansowe dostępne do sprzedaży wycenia się w wartości godziwej ze zmianami
odnoszonymi do kapitału (funduszu) z aktualizacji wyceny. W przeciwieństwie do
rozporządzenia w sprawie instrumentów finansowych, rozporządzenie w sprawie
szczegółowych zasad rachunkowości banków nie przewiduje możliwości wyboru ujmowania
zmian wartości godziwej aktywów dostępnych do sprzedaży w rachunku wyni ków (zgodne
z MSR39.55). Jednakże odsetki naliczone ujmuje się w przychodach odsetkowych.
W momencie wyłączenia aktywów finansowych dostępnych do sprzedaży z bilansu
skumulowane zmiany wartości godziwej ujęte w kapitale (funduszu) z aktualizacji wyceny
ujmuje się odpowiednio w przychodach lub kosztach finansowych. W przypadku trwałej
utraty wartości składnika aktywów straty ujęte w kapitale (funduszu) z aktualizacji wyceny
ujmuje się jako koszty finansowe z tytułu odpisów aktualizujących. Należne dywidendy
wykazuje się jako przychody z udziałów l ub akcji, pozostałych papierów wartościowych
i innych instrumentów finansowych.

Kredyty i pożyczki oraz inne należności banku, nie zakwalifikowane do przeznaczonych do
obrotu oraz aktywa finansowe utrzymywane do terminu zapadalności wycenia się według
zamortyzowanego kosztu metodą efektywnej stopy procentowej.

Zobowiązania finansowe, które nie zostały zakwalifikowane jako wyceniane w wartości
godziwej przez wynik finansowy wycenia się według zamortyzowanego kosztu metodą
efektywnej stopy procentowej.

Zobowiązania finansowe powstałe w wyniku utrzymania przez bank zaangażowania
w przeniesionych aktywach finansowych lub powstałe w wyniku przeniesienia składnika
aktywów finansowych, a których nie wyłączono z bilansu wycenia się według
zamortyzowanego kosztu lub wartości godziwej w zależności od tego jak wyceniany jest
przeniesiony składnik aktywów.

Jeżeli wartości godziwej nie można ustalić w sposób wiarygodny, aktywa finansowe są
wyceniane w cenie nabycia z uwzględnieniem odpisów aktualizujących, a zobowiązania
finansowe według zamortyzowanego kosztu, skutki wyceny odnosi się do przychodów lub
kosztów z operacji finansowych. W momencie, kiedy wycena według wartości godziwej staje
się możliwa, dokonuje się przeszacowania, a różnicę ujmuje w kapitale (funduszu)
z aktualizacji wyceny.

Aktywa i pasywa oraz zobowiązania pozabilansowe, a także rezerwy celowe na należności
w walucie obcej przelicza się według kursu średniego ogłoszonego przez Prezesa NBP na dzień
bilansowy. Różnice kursowe zalicza się do przychodów lub kosztów z pozycji wymiany
(par. 37).



                                                                                        28
Rozchód aktywów finansowych nabytych po różnych cenach, charakteryzujących się
jednakowymi lub podobnymi cechami ustala się metodą FIFO (par. 38).

Do wyniku z tytułu odsetek nie zalicza się należnych odsetek zapadłych i niezapadłych, w tym
dyskonta oraz odsetek skapitalizowanych, od należności „zagrożonych”, które do czasu ich
otrzymania lub odpisania stanowią przychody zastrzeżone.

W pozostałych kwestiach dotyczących zasady wyceny instrumentów finansowych banki
stosują zasady rachunkowości określone w rozporządzeniu w sprawie instrumentów
finansowych.


1.3.3.   Wyłączanie instrumentów finansowych

Zasady wyłączania instrumentów finansowych z ksiąg rachunkowych przedstawione
w paragrafie 35 rozporządzenia w sprawie szczególnych zasad rachunkowości banków zostały
oparte na rozwiązaniach nowego MSR39 wprowadzonych po zmianach w 2003 roku.
Rozporządzenie nie zawiera jednak ograniczeń dotyczących możliwości wyłączania części
aktywów finansowych. Zgodnie z MSR39.16 wyłączenie części składnika aktywów
finansowych jest możliwe tylko jeżeli dotyczy:
    specyficznie określonych przepływów pieniężnych,
    w pełni proporcjonalnego udziału w przepływach pieniężnych,
    w pełni proporcjonalnego udziału w specyficznie określonych przepływach środków
     pieniężnych

W pozostałych przypadkach przepisy dotyczące wyłączania mają zastosowanie do składnika
aktywów finansowych w całości.

Zobowiązania finansowe wyłącza się z ksiąg rachunkowych w całości lub części, gdy
zobowiązanie finansowe wygasło, to znaczy obowiązek określony w umowie został
wypełniony, umorzony lub wygasł termin jego dochodzenia.

Składnik aktywów finansowych lub jego część jest wyłączany z ksiąg rachunkowych gdy
spełniony jest co najmniej jeden z warunków:
    wygasają umowne prawa do przepływów pieniężnych ze składnika aktywów
     finansowych,
    przeniesienie składnika aktywów na nabywcę spełnia warunki wyłączenia z bilansu.

Przeniesienie składnika aktywów następuje, gdy spełniony jest co najmniej jeden z warunków:
    przeniesione są umowne prawa do otrzymania przepływów pieniężnych ze składnika
     aktywów finansowych,



                                                                                         29
    zatrzymane są umowne prawa do otrzymania przepływów pieniężnych, ale zgodnie
     z umową istnieje zobowiązanie do ich przekazania nabywcy składnika finansowego
     i łącznie spełnione są następujące warunki:
     o    bank nie jest zobowiązany do przekazania przepływów pieniężnych przed ich
          uzyskaniem,
     o    bank nie może zbyć lub obciążyć przeniesiony składnik aktywów finansowych
          w inny sposób niż przez ustanowienie zastawu lub innego ograniczonego prawa na
          rzecz nabywcy, jako zabezpieczenia zobowiązania do przekazania przepływów
          pieniężnych,
     o    bank jest zobowiązany do przekazania nabywcy niezwłocznie wszystkich
          otrzymanych przepływów pieniężnych, a do czasu ich przekazania nie może za
          otrzymane przepływy pieniężne nabywać innych aktywów z wyłączeniem
          aktywów pieniężnych.

Jeżeli na nabywcę przeniesione jest zasadniczo całe ryzyko oraz korzyści ekonomiczne
związane z przenoszonym składnikiem aktywów finansowych, bank wyłącza składnik aktywów
z bilansu i ujmuje wszelkie zachowane lub nowopowstałe w wyniku przeniesienia prawa
i zobowiązania. Jeżeli bank zachowuje zasadniczo całe ryzyko oraz korzyści ekonomiczne
związane z przenoszonym składnikiem aktywów finansowych, składnik aktywów nie jest
wyłączany z bilansu. W przypadku kiedy bank nie zachowuje zasadniczo całego ryzyka
i wszelkich korzyści ekonomicznych to ocenia czy zachował kontrolę nad składnikiem aktywów
finansowych. Jeżeli kontrola jest zachowana to wyłączenie następu je proporcjonalnie do
zachowanego zaangażowania w tym składniku aktywów. W przeciwnym razie składnik
aktywów finansowych nie jest wyłączany. Kontrola jest definiowana jako prawo do zbycia
przeniesionego składnika aktywów finansowych.


1.3.4.   Trwała utrata wartości

Zgodnie z Rozporządzeniem Ministra Finansów z dnia 16 grudnia 2008 roku w sprawie zasad
tworzenia rezerw na ryzyko związane z działalnością banków, banki tworzą rezerwy na ryzyko
związane z działalnością (tzw. rezerwy celowe).

Banki tworzą rezerwy celowe na ryzyko związane z ekspozycjami kredytowymi wynikającymi
z (par. 3):
    pożyczek i kredytów detalicznych zaliczonych do kategorii „normalne” w wysokości co
     najmniej 1,5% podstawy tworzenia rezerw,
    kategorii „pod obserwacją” – co najmniej 1,5% podstawy tworzenia rezerw,
    kategorii „poniżej standardu” – co najmniej 20% podstawy tworzenia rezerw,
    kategorii „wątpliwe” – co najmniej 50% podstawy tworzenia rezerw,


                                                                                       30
    kategorii „stracone” – 100% podstawy tworzenia rezerw.

Ekspozycje kredytowe klasyfikuje się na poszczególne kategorie na podstawie terminowości
spłaty kapitału lub odsetek oraz sytuacji ekonomiczno-finansowej dłużnika.

Podstawę tworzenia rezerw celowych stanowi wartość bilansowa ekspozycji kredytowej bez
uwzględniania utworzonych rezerw celowych, ale z uwzględnieniem przewidywanej
w związku z restrukturyzacją zadłużenia kwoty umorzenia części ekspozycji kredytowej (par.
4.1). Podstawę tworzenia rezerw celowych na ryzyko związane z ekspozycjami kredytowymi
można pomniejszych o określone przyjęte zabezpieczenia (par4.2).

Rezerwy celowe tworzy się w ciężar kosztów (par.8) i aktualizuje oraz rozwiązuje najpóźniej
w ostatnim dniu miesiąca kończącego kwartał, w którym dokonano przeglądu i kwalifikacji
ekspozycji kredytowej.

Powyższe zasady tworzenia rezerw na ryzyko celowe jest niezgodne z podejściem
wymaganym przez MSR39.58, zgodnie z którym utratę wartości instrumentów finansowych
rozpatruje się w momencie wystąpienia obiektywnych dowodów, że utrata wartości składnika
aktywów finansowych lub grupy aktywów finansowych nastąpiła na skutek zdarzeń mających
miejsce po początkowym ujęciu składników aktywów. Tworzenie rezerw na ogólne ryzyko
działalności oraz na straty oczekiwane w wyniku zdarzeń przyszłych nie jest dozwolone,
niezależnie od stopnia prawdopodobieństwa ich zajścia (MSR39.59). Wyliczając wysokość
odpisu aktualizacyjnego jednostka powinna oszacować możliwe do uzyskania przyszłe
przepływy wynikające z danego składnika aktywów oraz uwzględniając wartość pieniądza
w czasie, zdyskontować je przy zastosowaniu odpowiedniej stopy procentowej (MSR39.63).
Istotne pozycje powinny być analizowane indywidualnie pod kątem możliwości utraty ich
wartości. Dopiero pozycje, dla których nie istnieją obiektywne dowody utraty wartości na
podstawie indywidualnej analizy są włączane do grupy aktywów finansowych o podobnej
charakterystyce ryzyka kredytowego i łącznie oceniane pod kątem utraty wartości
(MSR39.64). Tworzenie rezerw na podstawie odgórnie przyjętych stawek dla grup ekspozycji
kredytowych nie jest przez MSR39 dozwolone.

Jednakże po uzyskaniu zgody Komisji Nadzoru Finansowego, która informuje również ministra
właściwego do spraw instytucji finansowych, bank może przyjąć inna klasyfikację ekspozycji
kredytowych, w szczególności na podstawie wewnętrznych systemów ratingów i metod
szacowania oczekiwanych strat tzw. modeli ryzyka kredytowego (par. 2.5). Bank może
również uzyskać zgodę na tworzenie rezerw celowych w innej wysokości, w szczególności na
podstawie modeli ryzyka kredytowego (par. 3.3). Zgodnie z paragrafem 10 ust .2 wartość
bilansowa ekspozycji kredytowej wynikająca z zastosowania przyjętego modelu powinna być
zgodna z wyceną wynikającą z zastosowania Międzynarodowych Standardów Rachunkowości.




                                                                                        31
1.3.5.   Rachunkowość zabezpieczeń

Wymagania dotyczące możliwości zastosowania przez bank rachunkowości zabezpieczeń
dotyczące (par. 45.2):
    sporządzenia formalnej dokumentacji obejmującej cel zarządzania ryzykiem, strategię
     zabezpieczenia, wyznaczenie instrumentu zabezpieczającego oraz pozycji
     zabezpieczanej i określenie zabezpieczanego ryzyka oraz opis metody pomiaru
     efektywności,
    potwierdzenia, że instrument zabezpieczający          oraz   pozycja   zabezpieczana
     charakteryzują się podobnymi cechami,
    przewidywania wysokiej skuteczności zabezpieczenia,
    potwierdzenia wysokiego prawdopodobieństwa prognozowanej transakcji przy
     zabezpieczeniu przepływów pieniężnych,
    możliwości wiarygodnej oceny efektywności zabezpieczenia,
    bieżącej oceny i potwierdzenia wysokiej skuteczności zabezpieczenia (80%-125%)
są podobne do wymagań określonych w rozporządzeniu w sprawie instrumentów
finansowych.

Instrumentem zabezpieczającym nie mogą być aktywa lub zobowiązania finansowe, których
wartość godziwa nie może być wiarygodnie zmierzona, z wyjątkiem instrumentu finansowego
niebędącego instrumentem pochodnym, który spełnia łącznie następujące warunki
(par. 45.3):
    wyrażony jest w walucie obcej,
    został przeznaczony na zabezpieczenie przed ryzykiem walutowym
    którego składnik walutowy można wiarygodnie wycenić.

Rozporządzenie w sprawie szczególnych zasad rachunkowości banków nie ogranicza tak jak
rozporządzenie w sprawie instrumentów pochodnych oraz MSR39, wykorzystania
instrumentów finansowych niebędących instrumentem pochodnym, których wartość
godziwą można wiarygodnie zmierzyć jedynie do zabezpieczenia ryzyka kursowego. Pojawia
się pytanie, czy w takim przypadku banki powinny stosować ogólne przepisy, czy mogą
desygnować instrumenty finansowe niebędące instrumentem pochodnym również do
zabezpieczenia innych rodzajów ryzyka.

Podobny problem występuje w przypadku pozycji zabezpieczanych. Rozporządzenie
w sprawie szczególnych zasad rachunkowości banków określa, że pozycją zabezpieczaną
mogą być składniki aktywów lub zobowiązania, nieujęte w ewidencji bilansowej
uprawdopodobnione przyszłe zobowiązania lub wysoce prawdopodobne prognozowane
transakcje, ale nie wskazuje jakie model zabezpieczenia powinien być stosowany w przypadku


                                                                                       32
określonej pozycji zabezpieczanej, np. nieujęte uprawdopodobnione przyszłe zobowiązanie
zgodnie z rozporządzeniem w sprawie instrumentów finansowych jest rozliczane modelem
zabezpieczenia przepływów pieniężnych, nawet jeżeli wiąże się z nim ryzyko zmiany wartości
godziwej, natomiast zgodnie z MSR39.86 nieujęte uprawdopodobnione przyszłe
zobowiązanie rozlicza się modelem zabezpieczenia wartości godziwej (z wyjątkiem ryzyka
walutowego – zgodnie z MSR39.87 możliwość wyboru).

Rozporządzenie w sprawie szczególnych zasad rachunkowości banków wymienia trzy modele
zabezpieczenia:
    zabezpieczenie wartości godziwej,
    zabezpieczenie przepływów pieniężnych,
    zabezpieczenie inwestycji netto w podmiocie zagranicznym.

Zabezpieczenie wartości godziwej jest rozliczane podobnie jak w przypadku rozporządzenia
w sprawie instrumentów finansowych. Paragraf 46 rozporządzenia w sprawie szczególnych
zasad rachunkowości banków nie zawiera jednak informacji w jaki sposób rozliczać korektę
wartości pozycji zabezpieczanej o zmianę wartości godziwej wynikającej z zabezpieczanego
ryzyka. Zgodnie z rozporządzeniem w sprawie instrumentów finansowych (par. 32.3) taka
korekta jest rozliczana do przychodów lub kosztów finansowych w okresie od dnia, w którym:
    nastąpiło przeszacowanie wartości godziwej zabezpieczanego instrumentu wynikające
     z zabezpieczanego ryzyka,
    jednostka zaprzestaje przeszacowania
do terminu wymagalności.

W przypadku zabezpieczenia przepływów pieniężnych zgodnie z paragrafem 47.1 skutki
wyceny instrumentu zabezpieczającego, który uznano za skuteczne zabezpieczenie odnosi się
na kapitał (fundusz) z aktualizacji wyceny. Rozporządzenie w sprawie instrumentów
finansowych (par. 33.1) oraz MSR39.96 ograniczają wysokość skumulowanej kwoty
odniesionej na kapitał (fundusz) z aktualizacji wyceny do wysokości wartości godziwej
skumulowanych od dnia rozpoczęcia zabezpieczenia zmian przyszłych przepływów
pieniężnych związanych z zabezpieczaną pozycją. Rozporządzenie w sprawie szczególnych
zasad rachunkowości banków takiego ograniczenia nie zawiera, co może umożliwiać ujęcie
w kapitale (funduszu) z aktualizacji wyceny nieefektywności wynikającej z tzw.
nadzabezpieczenia („overhedging”).

Zgodnie z paragrafem 47.4 w momencie zaprzestania stosowania rachunkowości
zabezpieczeń skutki wyceny instrumentu zabezpieczającego, które były wykazywane
w kapitale (funduszu) z aktualizacji wyceny są odnoszone do wyniku finansowego, podczas
gdy zgodnie z rozporządzeniem w sprawie instrumentów finansowych (par. 33. 5) oraz MSR
39.101 skumulowane do tego dnia zyski lub straty z wyceny instrumentu zabezpieczającego
pozostają na kapitale (funduszu) z aktualizacji wyceny do momentu, kiedy transakcja

                                                                                       33
zabezpieczana ma wpływ na rachunek wyników. Bezpośrednie przeniesienie k wot
odniesionych na kapitał (fundusz) z aktualizacji wyceny do rachunku wyników ma miejsce
wyłącznie wtedy, gdy przestaje się oczekiwać realizacji zabezpieczanej transakcji.

Zabezpieczenie inwestycji netto w podmiocie zagranicznym rozlicza się podobnie jak
zabezpieczenie przepływów pieniężnych. Skutki wyceny instrumentu zabezpieczającego
odnoszące się do efektywnej części zabezpieczenia są ujmowane w przychodach lub kosztach
finansowych w momencie zbycia inwestycji netto w podmiocie zagranicznym (par. .48)



1.4.      Szczególne zasady rachunkowości innych jednostek


1.4.1.    Zakłady ubezpieczeń i zakłady reasekuracji

Rozporządzenie Ministra Finansów z dnia 28 grudnia 2009 roku w sprawie szczególnych zasad
rachunkowości zakładów ubezpieczeń i zakładów reasekuracji reguluje kwestie związane z:
      prowadzeniem ksiąg rachunkowych zakładów ubezpieczeń i zakładów reasekuracji,
      dokumentacją ubezpieczeniową i reasekuracyjną,
      szczególnymi zasadami rachunkowości w zakresie lokat,
      szczególnymi zasadami tworzenia rezerw techniczno-ubezpieczeniowych,
      szczególnymi zasadami sporządzania sprawozdań finansowych zakładu ubezpieczeń
       i zakładu reasekuracji,
      skonsolidowanym sprawozdaniem finansowym grup kapitałowych.

Załącznik 3 do ustawy o rachunkowości zawiera zakres informacji jakie powinny być
przedstawione w sprawozdaniu finansowym zakładu ubezpieczeń i zakładu reasekuracji
(bilans, pozycje pozabilansowe, techniczny rachunek ubezpieczeń majątkowych i osobowych,
techniczny rachunek ubezpieczeń na życie, ogólny rachunek zysków i strat, zestawienie zmian
w kapitale własnym, rachunek przepływów pieniężnych). Zakres informacji jakie powinny być
zawarte w notach objaśniających do bilansu, technicznego rachunku ubezpieczeń na życie,
technicznego rachunku ubezpieczeń majątkowych i osobowych oraz ogólnego rachunku
zysków i strat zakładu ubezpieczeń i zakładu reasekuracji jest wymieniony w załącznikach do
rozporządzenia w sprawie szczególnych zasad rachunkowości zakładów ubezpieczeń
i zakładów reasekuracji.

Kategorie instrumentów finansowych są definiowane poprzez odwołanie do poszczególnych
definicji z rozporządzenia w sprawie szczegółowych zasad uznawania, metod wyceny, zakresu
ujawniania i sposobu prezentacji instrumentów finansowych (par. 2.1 pkt 30).




                                                                                        34
Instrumenty finansowe będące lokatami w zakładzie ubezpieczeń lub zakładzie reasekuracji
wycenia się następująco (par. 19.1):
    aktywa finansowe przeznaczone do obrotu oraz aktywa finansowe dostępne do
     sprzedaży w wartości godziwej jeżeli możliwe jest jej wiarygodne ustalenie. Jeśli
     wiarygodne ustalenie wartości godziwej nie jest możliwe:
     o     w przypadku aktywów finansowych, dla których jest ustalony termin
           wymagalności – według skorygowanej ceny nabycia z uwzględnieniem odpisów
           z tytułu trwałej utraty wartości,
     o     w pozostały przypadkach – według kosztu,
     o     aktywa finansowe utrzymywane do terminu wymagalności oraz pożyczki
           udzielone i należności własne - według skorygowanej ceny nabycia
           z uwzględnieniem odpisów z tytułu trwałej utraty wartości.

Lokaty, których ryzyko ponosi ubezpieczający, są wyceniane przez zakład ubezpieczeń
wykonujący działalność w dziale ubezpieczeń na życie w wartości godziwej (par. 19.2). Do
lokat krótkoterminowych zalicza się lokaty, które ze względu na stopień płynności są możliwe
do realizacji w okresie krótszym niż rok oraz zamierza się je w tym okresie zrealizować.
Pozostałe lokaty zalicza się do długoterminowych (par. 21).

Należności depozytowe od cedentów są wyceniane w kwocie wymaganej zapłaty określanej
zgodnie z warunkami umowy reasekuracyjnej, uwzględniającej, w przypadku gdy depozyt jest
instrumentem finansowym również wycenę tego instrumentu, a także ewentualne odpisy
z tytułu utraty wartości (par. 19.3). Ustalając odpisy z tytułu trwałej utraty wartości
uwzględnia się sytuację finansową podmiotów, w których aktywa te zostały ulokowane,
a w przypadku aktywów finansowych objętych gwarancjami również sytuację finansową
gwaranta (par. 19.4). Odpisy z tytułu trwałej utraty wartości obciążają wynik finansowy
w pozycji „wynik ujemny z rewaloryzacji lokat” technicznego rachunku ubezpieczeń na życie
oraz ogólnego rachunku zysków i strat. Rozwiązanie wcześniej utworzonych odpisów z tytułu
trwałej utraty wartości lokat ujmuje się w pozycji „wynik dodatni z rewaloryzacji lokat” (zał. 2
pkt 6 i 15).

Zarządzając portfelami aktywów finansowych uwzględnia się w szczególności dotychczasowe
i prognozowane wpływy i wydatki z tytułu prowadzonej działalności operacyjnej oraz
inwestycyjnej, terminy wymagalności zobowiązań wynikających z zawartych umów
ubezpieczenia i reasekuracji czynnej, w oparciu o przyjętą przez zakład ubezpieczeń strategię
inwestycyjną, a w przypadku ubezpieczeń grupy 3 działu I w oparciu o zasady określone
w regulaminie lokowania środków ubezpieczeniowego funduszu kapitałowego.

Różnice z tytułu aktualizacji wyceny lokat ujmuje się w przychodach lub kosztach działalności
operacyjnej w pozycji „niezrealizowane zyski z lokat” lub „niezrealizowane straty z lokat”
technicznego rachunku ubezpieczeń oraz ogólnego rachunku zysków i strat (zał. 2 pkt 7 i 16).


                                                                                             35
Wyjątek stanowią różnice z tytułu aktualizacji wyceny aktywów dostępnych do sprzedaży,
które nie są uwzględniane przy ustalaniu wartości rezerw techniczno-ubezpieczeniowych oraz
udziałów w jednostkach podporządkowanych, które ujmowane są w kapi tale z aktualizacji
wyceny (par. 22.2). Różnicę pomiędzy skorygowaną ceną nabycia a ceną nabycia lub
poprzednio przeszacowaną wartością ujmuje się bezpośrednio w pozycji „przychody z lokat”
technicznego rachunku ubezpieczeń na życie lub ogólnego rachunku zysków i strat (zał. 2 pkt
7).

Zrealizowane i niezrealizowane przychody z lokat oraz koszty działalności lokacyjnej zakłady
ubezpieczeń wykonujące działalność w dziale I oraz zakłady reasekuracji wykonujące
działalność reasekuracyjną w dziale I prezentuje się w technicznym rachunku ubezpieczeń na
życie, z wyjątkiem przychodów z lokat wolnych środków pomniejszonych o powiązane koszty
działalności lokacyjnej, które są przenoszone z technicznego rachunku ubezpieczeń na życie
do ogólnego rachunku zysków i strat i ujmowane w pozycji „przychody z lokat netto po
uwzględnieniu kosztów, przeniesione z technicznego rachunku ubezpieczeń na życie (par. 24).

Przychody i koszty z działalności lokacyjnej zakłady ubezpieczeń wykonujące działalność
w dziale II oraz zakłady reasekuracji wykonujące działalność reasekuracyjną w dziale II
prezentuje się w ogólnym rachunku zysków i strat, z wyjątkiem przychodów z lokat
pomniejszonych o powiązane koszty działalności lokacyjnej uwzględnianych w wyliczeniu
rezerwy na skapitalizowaną wartość rent oraz rezerwy na premie i rabaty dla ubezpieczonych,
które są przenoszone z ogólnego rachunku zysków i strat do technicznego rachunku
ubezpieczeń i prezentowane w pozycji „przychody z lokat netto po uwzględnieniu kosztów,
przeniesione z ogólnego rachunku zysków i strat” (par. 25).

Zrealizowane i niezrealizowane różnice kursowe związane z działalnością lokacyjną ujmuje się
analogicznie do przychodów i kosztów z lokat (par. 26).

Ewidencja lokat oraz związanych z nimi przychodów i kosztów prowadzona przez zakład
ubezpieczeń i zakład reasekuracji powinna umożliwiać ustalenie wartości poszczególnych
rodzajów lokat (w tym m.in. stanowiących pokrycie rezerw techniczno -ubezpieczeniowych)
oraz określenie poszczególnych rodzajów przychodów i kosztów działalności związanych
z tymi lokatami ujmowanych odpowiednio w technicznym rachunku ubezpieczeń, ogólnym
rachunku zysków i strat oraz w kapitale własnym (par. 27).

W zakresie nieregulowanym rozporządzeniem w sprawie szczególnych zasad rachunkowości
zakładów ubezpieczeń i zakładów reasekuracji stosuje się zasady określone w rozporządzeni
u w sprawie szczegółowych zasad uznawania, metod wyceny, zakresu ujawniania i sposobu
prezentacji instrumentów finansowych (par. 29).




                                                                                         36
1.4.2.   Spółdzielcze kasy oszczędnościowo-kredytowe

Rozporządzenie Ministra Finansów z dnia 17 września 2013 roku w sprawie szczególnych
zasad rachunkowości spółdzielczych kas oszczędnościowo-kredytowych określa zasady
wyceny aktywów i pasywów, natomiast zakres informacji wykazywanych w sprawozdaniu
finansowym (wprowadzenie do sprawozdania, bilans, rachunek zysków i strat, zestawienie
zmian w funduszu własnym, rachunek przepływów pieniężnych i dodatkowe informacje
i objaśnienia) określa załącznik do rozporządzenia.

Spółdzielcze kasy oszczędnościowo-kredytowe nie kwalifikują instrument finansowych do
kategorii zdefiniowanych w rozporządzeniu w sprawie szczegółowych zasad uznawania,
metod wyceny, zakresu ujawniania i sposobu prezentacji instrumentów finansowych. Podział
instrumentów jest dokonywany wyłącznie według ich rodzaju a nie przeznaczenia.

Wyceny aktywów i pasywów dokonuje się na dzień bilansowy zgodnie z ustawą
o rachunkowości oraz w następujący sposób (par. 4):
    pożyczki i kredyty – w kwocie wymaganej zapłaty z zachowaniem ostrożnej wyceny oraz
     z uwzględnieniem odpisów aktualizujących wartość,
    udziały zaliczone do aktywów trwałych – według ceny nabycia pomniejszonej o odpisy
     z tytułu utraty wartości lub według wartości godziwej,
    dłużne papiery wartościowe – w kwocie wymaganej zapłaty z zachowaniem zasady
     ostrożności oraz z uwzględnieniem odpisów aktualizujących lub według wartości
     godziwej,
    jednostki uczestnictwa – według wartości godziwej,
    zobowiązania – w kwocie wymagającej zapłaty,
    środki pieniężne i inne aktywa pieniężne – według wartości nominalnej.

Rozporządzenie w sprawie szczególnych zasad rachunkowości spółdzielczych kas
oszczędnościowo-kredytowych nie daje możliwości wyceny instrumentów dłużnych według
zamortyzowanego kosztu z zastosowaniem efektywnej stopy.

Polityka rachunkowości kasy powinna uwzględniać w szczególności zasady dokonywania
odpisów aktualizujących wartość należności z tytułu udzielonych pożyczek i kredytów, w tym
naliczonych lecz niezapłaconych odsetek w wysokości (par. 5.1):
    co najmniej 35% podstawy dokonywania odpisów w przypadku , gdy termin spłaty
     przynajmniej jednej z rat pożyczki, kredytu lub odsetek został przekroczony od 3 do 12
     miesięcy,
    100% podstawy dokonywania odpisów w przypadku, gdy termin został przekroczony
     o więcej niż 12 miesięcy.

Podstawę dokonywania odpisów aktualizacyjnych pomniejsza się o przyjęte zabezpieczenia.

                                                                                        37
Również metoda ustalania odpisów z tytułu utraty wartości nie jest zgodna z rozporządzeniem
w sprawie instrumentów finansowych ani MSR39. Wielkość odpisów zależy od czasu
przekroczenia terminu płatności i nie opiera się na analizie przyszłych możliwych do
odzyskania przepływów pieniężnych. Przy wyliczaniu odpisów nie uwzględnia się również
wartości pieniądza w czasie.

Odpisy aktualizujące tworzy się w ciężar pozostałych kosztów operacyjnych, natomiast
rozwiązanie odpisu w przypadku wygaśnięcia przyczyn ich utworzenia zalicza się do
pozostałych przychodów operacyjnych. Należności umorzone, przedawnione lub nieściągalne
zmniejszają dokonane uprzednio odpisy. Wielkość odpisów aktualizuje się najpóźniej
w ostatnim dniu miesiąca kończącego kwartał.

Różnice kursowe z przeliczenia sald aktywów i pasywów w walutach obcych zalicza się do
przychodów lub kosztów operacji finansowych. Zobowiązania pozabilansowe wyrażone
w walutach obcych przelicza się według kursu średniego ogłoszonego przez Prezesa NBP na
dzień bilansowy.

Wynik na działalności operacyjnej stanowi różnica pomiędzy przychodami z działalności
(w szczególności przychody z tytułu odsetek, przychody z tytułu prowizji i opłat w tym opłat
za przeprowadzenie na zlecenie członków kasy rozliczeń finansowych oraz prowizji z tytułu
usług pośrednictwa ubezpieczeniowego) a kosztami działalności (w szczególności koszty
z tytułu odsetek od środków pieniężnych wniesionych przez członków kasy, koszty opłat,
koszty prowizji, w tym z tytułu usług pośrednictwa ubezpieczeniowego oraz ubezpieczenia
oszczędności).

Wynik operacji finansowych stanowi różnicę pomiędzy przychodami z operacji finansowych
(w szczególności przychody z lokat, udziałów, odsetki od operacji z innymi podmiotami oraz
zyski ze zbycia inwestycji i aktualizacji wartości inwestycji) a kosztami operacji finansowych
(w szczególności koszty odsetek i prowizji od pożyczek i kredytów oraz straty ze zbycia
inwestycji i aktualizacji wartości inwestycji).


1.4.3.   Fundusze inwestycyjne

Rozporządzenie Ministra Finansów z dnia 24 grudnia 2007 roku w sprawie szczególnych zasad
rachunkowości funduszy inwestycyjnych określa zasady prowadzenia ksiąg rachunkowych,
ujmowania w księgach rachunkowych operacji dotyczących funduszu, wy ceny aktywów oraz
ustalania zobowiązań i wyniku z operacji, a także sporządzania i ogłaszania półrocznego
i rocznego sprawozdania finansowego, połączonego sprawozdania finansowego oraz
sprawozdań jednostkowych subfunduszy. Załącznik 1 do rozporządzenia w prawie
szczególnych zasad rachunkowości funduszy inwestycyjnych określa zakres informacji
wykazywanych w sprawozdaniu finansowym funduszu inwestycyjnego (wprowadzenie do
sprawozdania finansowego, zestawienie lokat, bilans, rachunek wyniku z operacji,
zestawienie zmian w aktywach netto, rachunek przepływów pieniężnych, noty objaśniające,
                                                                                           38
informacja dodatkowa). Załącznik 2 określa zakres informacji wykazywanych w połączonym
sprawozdaniu finansowym (wprowadzenie do połączonego sprawozdania finansowego,
połączone zestawienie lokat, połączony bilans, połączony rachunek wyniku z operacji,
połączone zestawienie zmian w aktywach netto, połączony rachunek przepływów
pieniężnych).

Kapitał funduszu tworzą kapitał wpłacony pomniejszony o kapitał wypłacony. Zgodnie
z paragrafem 2 pkt 10 rozporządzenia w sprawie szczególnych zasad rachunkowości funduszy
inwestycyjnych kapitał wpłacony tworzy się z wpłat dokonywanych w formie pieniężnej lub
z papierów wartościowych, lub udziałów w spółkach z ograniczoną odpowiedzialnością,
przyjętych w zamian za zbyte uczestnikom funduszu lub subfunduszu jednostki uczestnictwa
albo wydane certyfikaty inwestycyjne. Kapitał wypłacony (par. 2 pkt 11) stanowią kwoty
wypłacone z tytułu odkupienia jednostek uczestnictwa albo wykupienia certyfikatów
inwestycyjnych, stanowiące równowartość iloczynu liczby odkupionych jednostek
uczestnictwa albo wykupionych certyfikatów inwestycyjnych oraz wartości aktywów netto na
jednostkę uczestnictwa albo na certyfikat, według której dokonano odkupu.

Inaczej kwoty z tytułu nabycia jednostek uczestnictwa są traktowane w Międzynarodowych
Standardach Rachunkowości. Zgodnie z MSR32.11 po zmianach w 2003 roku, kontrakt, który
będzie rozliczany lub może być rozliczany we własnych instrumentach kapitałowych jednostki
będący instrumentem niepochodnym, z którego wynika lub może wynikać obowiązek
dostarczenia przez jednostkę zmiennej liczby własnych instrumentów kapitałowych stanowi
zobowiązanie finansowe jednostki. Obowiązek nabycia własnych instrumentów kapitałowych
w zamian za środki pieniężne lub inny składnik aktywów finansowych powoduje powstanie
zobowiązania finansowego równego bieżącej wartości kwoty umorzeniowej (MSR32.23).
Powyższą definicję spełniają również jednostki uczestnictwa emitowane przez fundusze
inwestycyjne, w których kwota wykupu stanowi proporcjonalny udział w aktywach netto
(MSR32 UW7).

W lutym 2008 roku opublikowane zostały dodatkowe zmiany do MSR32 wprowadzające
kolejne kryteria dotyczące bilansowego podziału wyemitowanych instrumentów z opcją
sprzedaży pomiędzy zobowiązania finansowe a instrumenty kapitałowe. Zgodnie
z MSR32.16A jako wyjątek od powyższych zasad jednostka kwalifikuje jako instrumenty
kapitałowe, a nie zobowiązania finansowe, wyemitowane instrumenty, które:
    dają prawo posiadaczowi do równego udziału w rezydualnej części aktywów netto
     emitenta w momencie jego likwidacji,
    są w grupie instrumentów podporządkowanych w stosunku do wszystkich innych grup
     wyemitowanych instrumentów,
    wszystkie instrumenty w grupie podporządkowanej w stosunku do innych grup
     instrumentów posiadają te same cechy,



                                                                                       39
    poza warunkiem odkupienia lub umorzenia w zamian za środki pieniężne lub inne
     aktywa finansowe, instrument nie zawiera innych umownych postanowień
     spełniających definicję zobowiązania finansowego,
    łączne oczekiwane przepływy pieniężne wynikające z instrumentu w okresie jego
     trwania zależą w znaczący sposób od wyniku finansowego, zmiany ujętych aktywów
     netto, a także zmiany wartości godziwej ujętych i nieujętych aktywów netto w okresie
     trwania instrumentu (z wyłączeniem wpływu tego instrumentu).

Dodatkowo, aby wystawiony instrument z opcją sprzedaży był zakwalifikowany jako
instrument kapitałowy emitent nie może posiadać innych instrumentów, których
(MSR32.16B):
    łączne oczekiwane przepływy pieniężne wynikające z instrumentu w okresie jego
     trwania zależą w znaczący sposób od wyniku finansowego, zmiany ujętych aktywów
     netto, a także zmiany wartości godziwej ujętych i nieujętych aktywów netto w okresie
     trwania instrumentu (z wyłączeniem wpływu tego instrumentu),
    w znaczący sposób ograniczają lub ustalają zwroty z wartości rezydualnej posiadaczowi
     instrumentu z opcją sprzedaży.

Jeśli powyższe warunki nie są spełnione fundusz inwestycyjnych kwalifikuje jednostki
uczestnictwa jako zobowiązania finansowe, a nie jak w przypadku rozporządzenia w sprawie
szczególnych zasad rachunkowości funduszy inwestycyjnych jako instrumenty kapitałowe.
Przykłady do MSR32 prezentują wzór sprawozdania finansowego jednostek takich jak
fundusze inwestycyjne i spółdzielnie kapitałowe, których kapitał zakładowy nie spełnia
definicji kapitału własnego – przykład 7: jednostki nieposiadające kapitału własnego i przykład
8: jednostki z pewnym kapitałem własnym.

Nabyte składniki lokat ujmuje się w księgach rachunkowych w dniu zawarcia tra nsakcji (par.
16.1) według ceny nabycia, a w przypadku nieodpłatnego nabycia z ceną nabycia równą zero.
Składnikom lokat otrzymanym w zamian za inne składniki przypisuje się cenę nabycia
wynikającą z ceny nabycia przekazanych składników skorygowaną o ewentualne dopłaty lub
otrzymane przychody pieniężne (par. 12).

Zyski lub starty ze zbycia lokat (z wyjątkiem należności lub zobowiązań z tytułu pożyczek
papierów wartościowych) wylicza się metodą „najdroższe sprzedaje się jako pierwsze”
polegającej na przypisaniu sprzedawanym składnikom najwyższej ceny nabycia danego
składnika lokat lub oszacowanej metodą efektywnej stopy procentowej najwyższej bieżącej
wartości księgowej dla składników wycenianych według skorygowanej ceny nabycia.
W przypadku zobowiązań z tytułu wystawionych opcji wygaśnięciu podlegają kolejno te, za
które otrzymano najniższą premię. Jeżeli w danym dniu dokonuje się zbycia i nabycia danego
składnika lokat to w pierwszej kolejności ujmuje się transakcje nabycia (par. 13).



                                                                                            40
Przysługujące prawo poboru akcji notowanych na aktywnym rynku ujmuje się w księgach
rachunkowych w dniu, w którym na potrzeby wyceny danych akcji wykorzystywany jest po
raz pierwszy kurs nieuwzględniający wartości tego prawa poboru. Niewykonane prawo
poboru uznaje się za zbyte w wartości zero w dniu następnym po dacie wygaśnięcia tego
prawa. Należną dywidendę z akcji notowanych na aktywnym rynku ujmuje się w dniu,
w którym po raz pierwszy na potrzeby wyceny akcji wykorzystywany jest kurs rynkowy
nieuwzględniający tego prawa poboru. Prawo poboru i prawo do otrzymania dywidendy
z akcji nienotowanych na aktywnym rynku ujmuje się w dniu następnym po ustaleniu tych
praw (par. 14).

Przychody odsetkowe od dłużnych papierów wartościowych, wycenianych w wartości
godziwej, nalicza się zgodnie z zasadami ustalonymi przez emitenta. Przychody odsetkowe
z lokat bankowych oraz koszty odsetkowe z tytułu zaciągniętych kredytów i pożyczek nalicza
się przy zastosowaniu efektywnej stopy procentowej (par. 22)

Rozporządzenie w sprawie szczególnych zasad rachunkowości funduszy inwestycyjnych nie
zawiera podziału instrumentów finansowych na kategorie zdefiniowane w rozporządzeniu
w sprawie szczegółowych zasad uznawania, metod wyceny, zakresu ujawniania i sposobu
prezentacji instrumentów finansowych. Wycena instrumentów finansowych jest dokonywana
według ich rodzajów, a nie intencji nabycia przez jednostkę.

Aktywa wycenia się, a zobowiązania ustala według wiarygodnie ustalonej wartości godziwej.
Jeśli lokaty są przedmiotem obrotu na aktywnym rynku według ostatniego dostępnego kursu,
ewentualnie skorygowanego w sposób umożliwiający uzyskanie wiarygodnego oszacowania,
jeżeli wolumen obrotów na rynku jest znacząco niski lub dzień wyceny nie jest zwykłym dniem
dokonywania transakcji (par 24).

Dłużne papiery wartościowe nienotowane na aktywnym rynku wycenia się w skorygowanej
cenie nabycia przy zastosowaniu efektywnej stopy procentowej. Pozostałe składniki lokat
nienotowane na aktywnym rynku według wiarygodne ustalonej wartości godziwej
oszacowanej (par. 30):
    przez niezależne, wyspecjalizowane instytucje,
    poprzez zastosowanie modelu wyceny, do którego dane pochodzą z aktywnego rynku,
    oszacowanie za pomocą powszechnie przyjętych metod estymacji,
    oszacowanie na podstawie ceny z aktywnego rynku podobnego składnika

Należności i zobowiązania z tytułu udzielonej pożyczki papierów wartościowych wycenia się
według zasad przyjętych dla tych papierów (par. 27)

Papiery nabyte z przyrzeczeniem odkupu wycenia się od dnia zawarcia transakcji metodą
skorygowanej ceny nabycia, a zobowiązania z tytułu zbycia papierów z przyrzeczeniem



                                                                                        41
odkupu metodą korekty różnicy pomiędzy ceną odkupu a ceną sprzedaży, przy zastosowani u
efektywnej stopy procentowej (par. 28).

Aktywa oraz zobowiązania denominowane w walucie obcej notowane na aktywnym rynku
wycenia się w walucie w której są notowane, a aktywa i zobowiązania nie notowane na
aktywnym rynku w walucie w której są denominowane, po przeliczeniu według ostatniego
dostępnego kursu średniego NBP.


1.4.4.   Fundusze emerytalne

Rozporządzenie z dnia 24 grudnia 2007 roku w sprawie szczególnych zasad rachunkowości
funduszy emerytalnych określa zasady prowadzenia ksiąg rachunkowych, ujmowania
w księgach rachunkowych operacji dotyczących funduszu, terminy sporządzania i składania
do ogłoszenia zakres ogłaszania oraz terminy zatwierdzania rocznego sprawozdania
finansowego oraz likwidacji otwartego funduszu. Załącznik 1 rozporządzenia w sprawie
szczególnych zasad rachunkowości funduszy emerytalnych reguluje zakres informacji
wykazywanych w sprawozdaniu finansowym otwartego funduszu, a załącznik 2 zakres
informacji wykazywanych w sprawozdaniu pracowniczego i dobrowolnego funduszu
(wprowadzenie do sprawozdania, bilans, rachunek zysków i strat, zestawienie zmian
w aktywach netto, zestawienie zmian w kapitale własnym, zestawienie portfela
inwestycyjnego, dodatkowe informacje i objaśnienia).

Nabyte składniki portfela inwestycyjnego ujmuje się w cenie nabycia, składniki portfela
nabyte nieodpłatnie posiadają cenę nabycia równą zero. Wartość naliczonych odsetek ujmuje
się łącznie z wartością nominalną dłużnych papierów wartościowych (par. 16).

Papiery wartościowe będące przedmiotem umowy pożyczki stanowią składnik portfela
inwestycyjnego funduszu przez okres objęty umową i są wyceniane zgodnie z zasadami
przyjętymi dla tych papierów. Zobowiązania wynikające z umowy pożyczki papierów
wartościowych ujmuje się jako pożyczki, natomiast różnicę pomiędzy ustaloną ceną odkupu
papierów wartościowych, a wartością pożyczki amortyzuje się metodą liniową do dnia zwrotu
pożyczonych papierów wartościowych (par. 17). Zgodnie z rozporządzeniem w sprawie
instrumentów finansowych taka różnica powinna być amortyzowana metodą efek tywnej
stopy procentowej, jednakże w przypadku krótkoterminowych umów różnica nie powinna być
znacząca.

Zysk lub stratę ze zbycia składników portfela inwestycyjnego oraz walut obcych ustala się
przypisując składnikom najwyższą wartość w cenie nabycia lub najwyższą wartość w cenie
nabycia powiększoną o amortyzację w przypadku instrumentów wycenianych metodą
amortyzacji liniowej. Metody tej nie stosuje się do papierów wartościowych nabytych ze
zobowiązaniem odkupu, w transakcji mającej na celu zabezpieczenie depozytu lub pożyczki
(par. 19).


                                                                                      42
Zasady wyceny instrumentów finansowych są regulowane Rozporządzeniem Rady Ministrów
z dnia 9 marca 2004 roku w sprawie szczegółowych zasad wyceny aktywów i zobowiązań
funduszy emerytalnych. Rozporządzenie to nie zawiera podziału instrumentów finansowych
na kategorie podobne do rozporządzenia w sprawie instrumentów finansowych.

Wycena aktywów i zobowiązań następuje według wartości rynkowej z zachowaniem zasady
ostrożności.

Krótkoterminowe dłużne papiery wartościowe nienotowane na rynku wyceny lub kiedy okres
do rozpoczęcia notowania nie przekracza miesiąca są wyceniane metodą liniowej amortyzacji
dyskonta lub premii w stosunku do ceny nabycia (par. 4.2). Dłużne papiery wartościowe od
dnia następującego bezpośrednio po dniu ostatniego notowania na rynku wyceny do dnia
wykupu są wyceniane metodą liniowej amortyzacji dyskonta lub premii powstałej jako różnica
między ceną wykupu danego papieru wartościowego a ceną, po jakiej były wycenione
w ostatnim dniu notowania (par. 5). Pozostałe papiery wartościowe nienotowane na rynku
wyceny są wyceniane w cenie nabycia (par. 6). Zgodnie z rozporządzeniem w sprawie
instrumentów finansowych oraz MSR39 amortyzację dyskonta lub premii rozlicza się metodą
efektywnej stopy procentowej. Jednakże w przypadku krótkoterminowych instrumentów
różnica pomiędzy rozliczaniem metodą liniowa a efektywnej stopy procentowej nie powinna
być znacząca.

Papiery wartościowe nabyte z przyrzeczeniem odkupu, w transakcji mającej na celu
zabezpieczenie udzielonego depozytu lub pożyczki, a także zobowiązania do odkupu
sprzedanych papierów wartościowych po określonej cenie i w określonym terminie, są
wyceniane metodą liniowej amortyzacji różnicy między ceną okupu papierów wartościowych
a ceną ich nabycia lub sprzedaży (par. 8 i 9). Podejście to jest zgodne z ogólnymi zasadami
wyłączania z bilansu wynikającymi z rozporządzenia w sprawie instrumentów finansowych
oraz MSR39. Aktywa finansowe nie podlegają wyłączeniu z bilansu jeśli jednostka nie traci nad
nimi kontroli. Różnica między ceną odkupu a ceną sprzedaży podobnie jak przy amortyzacji
dyskonta lub premii jest rozliczana metodą efektywnej stopy procentowej. W przypadku
krótkich okresów pomiędzy datą transakcji i datą odkupienia papierów różnica pomiędzy
dwiema metodami nie powinna być jednak istotna.

Do wartości oprocentowanych papierów wartościowych, dolicza się odsetki o ile nie są one
uwzględnione w kursie lub cenie tych papierów (par. 10). Odsetki dodaje się również do
wartości nominalnej wierzytelności z tytułu pożyczki, kredytu lub depozytu (par. 11).

Wartość akcji dopuszczonych do publicznego obrotu lecz nienotowanych na rynku wyceny,
jest równa wartości akcji tego emitenta notowanych na rynku wyceny. Jeżeli pomiędzy
akcjami nowej emisji i akcjami notowanymi istnieją różnice w zakresie uprawnień to ich
wartość koryguje wartość akcji notowanych na rynku wyceny (par. 7).

Jednostki uczestnictwa zbywane przez fundusze inwestycyjne otwarte lub specjalistyczne
fundusze inwestycyjne otwarte wycenia się według ostatniej ceny odkupu jednostki
                                                                                          43
uczestnictwa w dniu wyceny. W okresie między sprzedażą a pierwszym dniem okupu wycena
jest dokonywana według ostatniej ceny nabycia, a jeśli w tym samym dniu są różne ceny
nabycia, to według średniej ważonej wolumenem nabytych jednostek uczestnictwa.
Certyfikaty inwestycyjne emitowane przez fundusze inwestycyjne zamknięte, specjalistyczne
fundusze zamknięte lub fundusze mieszane są wyceniane według ostatniej ceny ich wykupu
lub w oparciu o kurs ich wyceny jeśli są notowane i były przedmiotem obrotu na rynku wyceny
(par. 12).

Wycena aktywów lokowanych za granicą dokonywana jest według tych samych zasad co
aktywów krajowych. Ich wartość jest przeliczana według średniego kursu ustalonego przez
NBP na dzień wyceny. Jeżeli papiery wartościowe są notowane jednocześnie na rynku
krajowym i zagranicznym rynku wyceny, to ich wycena jest dokonywana na podstawie
notowań z rynku polskiego (par. 13).

Jeśli nie jest możliwa wycena aktywów według zasad przedstawionych powyżej albo
dokonanie wyceny z zastosowaniem tych zasad byłoby sprzeczne z zasadą ostrożności, albo
prowadziłoby do wyceny znacznie odbiegającej na niekorzyść od wartości rynkowej, fundusz
emerytalny dokonuje wyceny według określonej przez siebie szczegółowej metodologii
wyceny. W takim przypadku jest on zobowiązany przekazać raport o zastosowanej
metodologii wyceny organowi nadzoru, który może zażądać jej zmiany w sposób przez siebie
ustalony (par 14).

Zobowiązania, które nie mogą być wycenione przy zastosowaniu zasad wyceny aktywów są
wyceniane według wartości księgowej (par. 15).


1.4.5.   Domy maklerskie

Rozporządzenie Ministra Finansów z dnia 28 grudnia 2009 roku w sprawie szczególnych zasad
rachunkowości domów maklerskich reguluje zasady ujmowania w księgach rachunkowych
operacji dotyczących domu maklerskiego, wyceny aktywów i pasywów i sporządzania
sprawozdań finansowych. Załącznik 1 zawiera informacje jakie powinny być zawarte
w sprawozdaniu finansowym domu maklerskiego, natomiast załącznik 2 w skonsolidowanym
sprawozdaniu finansowym (wprowadzenie do sprawozdania finansowego domu
maklerskiego, bilans i pozycje pozabilansowe, rachunek zysków i strat, zestawienie zmian
w kapitale (funduszu) własnym, rachunek przepływów pieniężnych, dodatkowe informacje
i objaśnienia sprawozdania finansowego).

Do aktywów finansowych i zobowiązań finansowych przeznaczonych do obrotu zalicza się:
    instrumenty finansowe nabyte w imieniu i na rachunek własny domu maklerskiego lub
     zobowiązania finansowe, które zostały nabyte lub powstały w celu uzyskania korzyści
     w wyniku krótkoterminowych wahań cen (do 3 miesięcy),



                                                                                        44
    stanowią część portfela, który wykorzystywany był w celu realizacji krótkoterminowych
     wahań cen,
    instrumenty pochodne, jeżeli nie są one z założenia i faktycznie aktywami finansowymi
     lub zobowiązaniami finansowymi służącymi do zrównoważenia zmiany wartości
     godziwej lub przepływów środków pieniężnych zabezpieczanej pozycji.

Rozporządzenie w sprawie szczegółowych zasad uznawania, metod wyceny, zakresu
ujawniania i sposobu prezentacji instrumentów finansowych nie wskazuje 3 miesięcy jako
ograniczenia dla określenia krótkoterminowych wahań cen, jednakże w praktyce również inne
jednostki przyjmują ten termin przy określaniu polityki rachunkowości dotyczącej klasyfikacji
instrumentów do kategorii przeznaczonych do obrotu.

Pożyczki udzielone oraz należności własne stanowią niebędące instrumentami pochodnymi
pożyczki udzielone oraz należności własne inne niż zaliczone do obrotu. Rozporządzenie
w sprawie szczególnych zasad rachunkowości domów maklerskich nie zawiera ograniczenia
dotyczącego klasyfikacji aktywów finansowych do tej kategorii, takich jak rozporządzenie
w sprawie instrumentów finansowych (nabyte poprzez wydanie bezpośrednio drugiej stronie
kontraktu środków pieniężnych – par. 7.1) lub MSR 39.9 (nie kwotowane na aktywnym
rynku).

Aktywa finansowe utrzymywane do terminu zapadalności to instrumenty finansowe nabyte
w imieniu i na rachunek własny domu maklerskiego o określonych lub możliwych do
określenia płatnościach lub ustalonym terminie zapadalności, z wyjątkiem pożyczek
udzielonych i należności własnych. Jednostki, które stosują przepisy rozporządzenia w sprawie
instrumentów finansowych lub MSR39, mogą kwalifikować do kategorii utrzymywane do
terminu zapadalności instrumenty dłużne, które ze względu na ograniczenia dotyczące
aktywnego rynku lub rynku wtórnego nie mogą być zaliczone do pożyczek udzielonych
i należności własnych, jeżeli potwierdzą zamiar i możliwość utrzymywania ich do tego
terminu. W przypadku niedopełnienia tego warunku dotyczą je zasady „taintingu”.
Rozporządzenie w sprawie szczególnych zasad rachunkowości domów maklerskich nie
zawiera tego wymagania. Domy maklerskie nie mają jednak również ograniczenia
dotyczącego klasyfikowania do pożyczek udzielonych i należności własnyc h instrumentów
nabytych na rynku wtórnym lub aktywnym. W związku z powyższym więcej instrumentów
finansowych może być zaliczonych do tej kategorii, a tym samym portfel aktywów
finansowych utrzymywanych do terminu zapadalności będzie miał w przypadku domów
maklerskich znacznie mniejsze zastosowanie.

Aktywa dostępne do sprzedaży to nabyte w imieniu i na rachunek własny niepochodne
instrumenty finansowe:
    wyznaczone do tej kategorii albo
    niespełniające definicji innych kategorii.


                                                                                          45
Możliwość bezpośredniego wyznaczenia aktywów finansowych do kategorii dostępne do
sprzedaży jest zgodne z nowym MSR39.9 po zmianach w 2003 roku. Rozporządzenie wsprawie
instrumentów finansowych pozwala na kwalifikację do tej kategorii jedynie aktywów
finansowych niespełniających definicji innych kategorii.

Składniki aktywów i zobowiązań finansowych oraz wynikających z nich przychodów i kosztów
ustala się oddzielnie. Ewentualna kompensata jest możliwa wyłącznie jeżeli dom maklerski
(par. 10):
    posiada tytuł prawny do dokonania kompensaty,
    zamierza rozliczyć transakcje w kwocie netto lub zrealizować prawa wynikające
     z instrumentu finansowego i jednocześnie uregulować zobowiązanie.

W momencie początkowego ujęcia instrumenty finansowe wyceniane są w wysokości kosztu
(ceny nabycia), czyli wartości godziwej uiszczonej lub otrzymanej zapłaty, z uwzględnieniem
kosztów transakcji. Jeżeli koszty transakcji nie są istotne mogą być bezpośrednio odniesione
do rachunku wyników (par. 9).

Instrumenty finansowe są wyceniane zgodnie z ustawą o rachunkowości i następującymi
zasadami (par. 12):
    instrumenty finansowe przeznaczone do obrotu - w wartości godziwej, a zmiany zalicza
     się do przychodów lub kosztów z instrumentów finansowych przeznaczonych do obrotu
     z tym, że zobowiązania finansowe będące instrumentami pochodnymi powiązanymi
     z akcjami i udziałami, dla których nie istnieje aktywny rynek i których wartości godziwej
     nie można ustalić w wiarygodny sposób, a które muszą być rozliczone przez dostawę
     tych akcji i udziałów należy wyceniać według ceny nabycia, z uwzględnieniem odpisów
     z tytułu trwałej utraty wartości,
    pożyczki udzielone i należności własne oraz aktywa finansowe utrzymywane do terminu
     zapadalności - według zamortyzowanego kosztu,
    aktywa dostępne do sprzedaży – według wartości godziwej a zmiany odnosi się na
     kapitał (fundusz) z aktualizacji wyceny,
    aktywa finansowe, których wartości godziwej nie można wiarygodnie ustalić – w cenie
     nabycia z uwzględnieniem odpisów z tytułu trwałej utraty wartości,
    zobowiązania nieprzeznaczone do obrotu i niebędące instrumentami pochodnymi
     wycenia się w wysokości zamortyzowanego kosztu.

Rozchód aktywów finansowych wycenianych w wartości godziwej przez wynik finansowy lub
dostępnych do sprzedaży, nabytych w imieniu i na rachunek własny domu maklerskiego po
różnych cenach i charakteryzujących się jednakowymi lub podobnymi cechami, dokonuje się
następującymi metodami (par. 13):
    cen przeciętnych,

                                                                                           46
      FIFO,
      LIFO.

Metoda LIFO nie jest dozwolona w Międzynarodowych Standardach Rachunkowości.

W pozostałych kwestiach nieregulowanych rozporządzeniem domy maklerskie stosują zasady
określone rozporządzeniem w sprawie instrumentów finansowych.



1.5.      Problemy z zastosowaniem istniejących przepisów
          dotyczących rachunkowości instrumentów finansowych

Obowiązujące od 2002 roku przepisy dotyczące rachunkowości instrumentów finansowych
w Polsce były w znacznym stopniu oparte na obowiązujących w tym czasie MSR. Z jednej
strony spowodowało to przyjęcie zasad rachunkowości, które nie odbiegały jakością od
najlepszych światowych standardów, z drugiej jednak strony polskie jednostki musiały
zmierzyć się z pełną komplikacją tego zagadnienia.

Zgodnie z delegacją ustawową zasady dotyczące rachunkowości instrumentów finansowych
zostały uregulowane oddzielnym rozporządzeniem Ministra Finansów z dnia 12 grudnia 2001
roku w sprawie szczegółowych zasad uznawania, metod wyceny, zakresu ujawniania
i sposobu prezentacji instrumentów finansowych. Co ciekawe rozporządzenie obowiązywało
od dnia 1 stycznia 2002 roku, czyli jednostkom praktycznie nie dano w ogóle czasu na
zapoznanie się z nowymi przepisami, wdrożenie odpowiednich procedur, przeszkolenie
pracowników itd. Dodatkowo rozporządzenie obowiązywało wszystkie jednostki, a wiec
również te niewielkich rozmiarów, które instrumenty finansowe stosują w bardzo
podstawowym zakresie. Dopiero w trakcie zmian rozporządzenia w 2004 roku jednostki nie
podlegające obowiązkowi badania sprawozdań finansowych zostały wyłączone z obowiązku
stosowania przepisów rozporządzenia.

W przypadku banków, czyli instytucji, które z racji prowadzonej działalności, w największym
stopniu wykorzystują instrumenty finansowe nowe zasady rachunkowości instrumentów
finansowych zostały uregulowane oddzielnym rozporządzeniem w sprawie szczegółowych
zasad rachunkowości banków. Rozporządzenie to również zostało oparte na MSR. Tak jak to
zostało omówione we wcześniejszych rozdziałach niniejszego Raportu również inne instytucje
w Polsce mają szczególne zasady rachunkowości regulowane oddzielnymi rozporządzeniami
w związku z powyższym pojawił się kolejne akty wykonawcze regulujące to samo zagadnienie,
które nie zawsze pozostawały ze sobą spójne.

Ponieważ rozporządzenie w sprawie instrumentów finansowych zostało opracowane na
podstawie MSR, do początku pojawiały się poważne wątpliwości, czy jest ono zgodne
z przepisami ustawy o rachunkowości, które w znacznej mierze oparte było o zasady wyceny


                                                                                        47
według kosztu historycznego. A ponieważ ustawa o rachunkowości jest aktem wyższego
rzędu, to czy w takim razie zasady rachunkowości określone rozporządzeniem mogą być
w ogóle stosowane. Mimo, że w międzyczasie ustawa o rachunkowości była wielokrotnie
nowelizowana niektóre zagadnienia w dalszym ciągu budzą wątpliwości.

Przepisy definiowały nowe zasady wyceny instrumentów finansowych – wartość godziwa
i zamortyzowany koszt, które wcześniej nie występowały w ustawie o rachunkowości
i w początkowym okresie jednostki z powodu braku literatury fachowej na ten temat nie
wiedziały, w jaki sposób te nowe wymagania zastosować. Z MSR w tamtym czasie miały do
czynienia tylko nieliczne, największe przedsiębiorstwa, w większości ze względu na
konieczność sporządzania sprawozdań finansowych zgodnych ze standardami
międzynarodowymi w trakcie emisji papierów wartościowych na rynkach zagranicznych.

Jedną z podstawowych zasad rachunkowości jest to, że w przypadku zmiany zasad wyceny
pozycje bilansowe powinny być przeliczone retrospektywnie, w taki sposób jakby zmienione
przepisy obowiązywały w poprzednich okresach. Spowodowało to szczególnie wiele
problemów przy wdrażaniu nowych zasad wyceny instrumentów finansowych według
zamortyzowanego kosztu w przypadku banków i dotyczyło nawet nie samej komplikacji
zagadnienia, lecz pozyskania danych do wyceny. Wycena według skorygowanego kosztu
wymaga, aby wszelkiego rodzaju prowizje i opłaty dotyczące bezpośrednio danego
instrumentu finansowego były uwzględnione w kalkulacji efektywnej stopy procentowej
i rozliczane wraz z wartością instrumentu. W poprzednich latach takie prowizje i opłaty
najczęściej były ujmowane w rozliczeniach międzyokresowych i rozliczane metodą liniową
niezależnie od wartości kredytu. Aby prawidłowo wdrożyć zasady wyceny istniejących
kredytów banki musiały odzyskiwać historyczne dane dotyczące prowizji z lat ubiegłych.
Biorąc pod uwagę ilość kredytów w portfelach banków oraz fakt, że dane te mogły dotyczyć
prowizji pobieranych wiele lat wcześniej w okresach kiedy systemy komputerowe stosowane
były w ograniczonym stopniu i dane te można było odnaleźć wyłącznie w archiwach w wersji
papierowej, to projekty związane z wdrożeniem nowej metody wyceny okazywały się bardzo
dużym przedsięwzięciem. Dodatkowo, o ile w przypadku przedsiębiorstw, które posiadają
ograniczoną liczbę kredytów, wyceny można było dokonać przy użyciu ogólnie dostępnych
arkuszy kalkulacyjnych, o tyle w przypadku banków konieczne było wdrożenie odpowiednich
systemów informatycznych co powodowało dodatkowy koszty i wymagało czasu. Z tego
powodu obowiązek wprowadzenia wyceny według zamortyzowanego kosztu dla banków był
kilka razy przesuwany i ostatecznie wprowadzono go dopiero 1 stycznia 2005 roku wraz
z obowiązkiem sporządzania przez banki skonsolidowany sprawozdań finansowych zgodnie
z MSR po wejściu Polski do Unii Europejskiej.

Kolejnym niespodziewanym problemem była konieczność wydzielania walutowych
instrumentów pochodnych wbudowanych u umowy najmu. W latach 90 ze względu na
znaczny poziom inflacji większość długoterminowych umów najmu zawierana była w walucie
obcej, w szczególności USD. Zgodnie z nowymi przepisami z umów zawartych pomiędzy

                                                                                     48
polskimi podmiotami w walucie obcej należało wydzielić wbudowane instrumenty pochodne.
Największym problemem dla jednostek był oczywiście brak wskazówek, w jaki sposób takie
wydzielenie powinno być przeprowadzone i rozliczone. Dodatkowo konieczność
zastosowania retrospektywnego podejścia spowodowała, że umowy musiały być wyceniane
od momentu ich zawarcia z zastosowaniem danych rynkowych z tego okresu, a więc np.
hiperinflacyjnych stóp procentowych. Powodowało to, że do sprawozdań finansowych
wprowadzane były znaczne kwoty, które nie dotyczyły nawet stricte instrumentów
finansowych, a zwykłych umów handlowych, co prawdopodobnie nie zostało przewidziane
przy opracowywaniu nowych przepisów. Problem walutowych instrumentów wbudowanych
w umowy czynszu został rozwiązany dopiero po zmianie przepisów w 2004 roku.

Wdrożenie nowych zasad często powodowało również problemy operacyjne wewnątrz
jednostek w dużej mierze spowodowane niezrozumieniem tematu przez kierownictwo
jednostek. Ponieważ zasady wyceny instrumentów finansowych zostały określone
w przepisach dotyczących rachunkowości, to w wielu przypadkach problem ten był w całości
cedowany na służby księgowe, podczas kiedy zagadnienia te wymagają często bardzo
zaawansowanej wiedzy w zakresie inżynierii finansowej. W drugiej strony w dużych
jednostkach, w których istnieją wyspecjalizowane działy treasury zatrudniające
profesjonalistów w dziedzinie zarządzania ryzykiem i wyceny instrumentów, pojawiały się
problemy z przepływem informacji pomiędzy działami. Transakcje były zawierane bez
informowania działów księgowych, a które dowiadywały się o nich w momencie księgowania
przelewów. Większość dużych instytucji w ciągu ostatnich 10 lat dopracowała już procedury
operacyjne pozwalające na eliminację tych problemów. Jednakże w mniejszych jednostkach
często w dalszym ciągu można się z nimi spotkać.

Brak zrozumienia przepisów dotyczących rachunkowości instrumentów dotyczył nie tylko
księgowych, ale również badających sprawozdania finansowe biegłych rewidentów.
W rezultacie brakowało odpowiedniej kontroli nad jakością sprawozdań finansowych i mimo
obowiązywania nowoczesnych przepisów, sprawozdania finansowe dalej sporządzane były
w oparciu o stare zasady. Niestety często odbywało się to również przy akceptacji środowisk
profesjonalnych, w których pokutowało przekonanie, że ponieważ są to trudne przepisy
i dotyczą instrumentów finansowych, to powinny być stosowane wyłącznie przez instytucje
finansowe, a dla pozostałych jednostek traktowane były jako ciekawostka, a nie obowiązujące
przepisy prawa. Takie podejście często dało się zaobserwować w trakcie analizy sprawozdań
finansowych. Często pomijane były ujawnienia informacji dotyczących instrumentów
finansowych, mimo, że przepisy obowiązywały wszystkie jednostki podlegające obowiązkowi
badania sprawozdań finansowych.

Dużym problemem był również brak literatury fachowej oraz oficjalnych interpretacji.
Pojawiające się publikacje nie zawsze były najwyższej jakości i czasami zdarzało się, że zamiast
pokazywać rozwiązanie problemów, wręcz wprowadzały w błąd. Niestety również transakcje
często zawierane były przez osoby nie posiadające wystarczającej znajomości specyfiki

                                                                                             49
działania instrumentów finansowych, co można było zaobserwować np. w 2008 roku, kiedy
wiele polskich przedsiębiorstw dotknęły poważne problemy finansowe spowodowane
zawartymi walutowymi strukturami opcyjnymi.

Na szczęście w ciągu 10 lat obowiązywania nowych przepisów widać znaczną poprawę
znajomości tematu. Praktyczne problemy w dalszym ciągu się pojawiają, bo zagadnienie
instrumentów finansowych jest wyjątkowo złożone, a rozwój rynków finansowych powoduje
pojawianie się coraz to nowych, często złożonych instrumentów finansowych. Jednakże
również polskie jednostki w coraz lepszy i świadomy sposób podchodzą do tematu. Na pewno
po części posłużyło temu przetłumaczenia na język polski MSR oraz interpretacji do
standardów. Również pojawiające się opracowania mają obecnie dużo wyższy poziom, co jest
prawdopodobnie spowodowane faktem, że tematem interesują się nie tylko księgowi, ale
również profesjonaliści zajmujący się na co dzień tematyką zarządzania ryzykiem i wyceny
instrumentów finansowych. Można również zaobserwować coraz większe zaangażowanie
środowisk akademickich.




                                                                                     50
          2. ANALIZA MIĘDZYNARODOWYCH ROZWIĄZAŃ
          DOTYCZĄCYCH RACHUNKOWOŚCI INSTRUMENTÓW
                         FINANSOWYCH


2.1.       Dyrektywa Parlamentu Europejskiego i Rady 2013/34/UE
           z dnia 26 czerwca 2013 roku

Dyrektywa Parlamentu Europejskiego i Rady 2013/34/UE z dnia 26 czerwca 2013 roku
w sprawie rocznych sprawozdań finansowych, skonsolidowanych sprawozdań finansowych
i powiązanych sprawozdań niektórych jednostek uchyla obowiązujące do tej pory:
       IV dyrektywę Rady 78/660/EWG z dnia 25 lipca 1978 roku w sprawie rocznych
        sprawozdań finansowych niektórych rodzajów spółek oraz
       VII dyrektywę Rady 83/349/EWG z dnia 13 czerwca 19 83 roku w sprawie
        skonsolidowanych sprawozdań finansowych.

Jednym z głównych celów przyjęcia nowej dyrektywy dotyczącej rachunkowości było
zmniejszenie obciążeń administracyjnych dla małych i średnich przedsiębiorstw
(a w szczególności dla mikro przedsiębiorstw) związanych ze sporządzaniem sprawozdań
finansowych, przy jednoczesnym zachowaniu ochrony akcjonariuszy, wspólników i osób
trzecich, dla których sprawozdania finansowe mogą być podstawowym źródłem informacji na
temat sytuacji finansowej i majątkowej spółek. Regulacje unijne dotyczące rachunkowości
dążą do osiągnięcia równowagi między interesami adresatów sprawozdań finansowych
a interesami jednostek nie obciążając ich nadmiernymi wymogami sprawozdawczymi.


2.1.1.     Kategorie jednostek

W celu podziału jednostek na poszczególne kategorie Dyrektywa przyjęła kryterium podziału
poprzez odniesienie do sumy bilansowej, przychodów netto ze sprzedaży i średniej liczby
zatrudnionych, jako najbardziej obiektywne wskaźniki wielkości jednostek.

Jednostka jest klasyfikowana do danej kategorii, jeśli na dzień bilansowy co najmniej dwa
z trzech kryteriów nie przekraczają (art. 3):

                                                                         Średnie
          Kategoria       Suma bilansowa        Przychody netto
                                                                       zatrudnienie
    mikrojednostki              350.000 EUR          700.000 EUR    10 osób
    małe jednostki            4.000.000 EUR        8.000.000 EUR    50 osób
    średnie jednostki        20.000.000 EUR       40.000.000 EUR    250 osób
    duże jednostki          >20.000.000 EUR      >40.000.000 EUR    >250 osób

                                                                                      51
Niezależnie od kryterium wielkości Dyrektywa (art.2 ust. 1) rozróżnia również jednostki
interesu publicznego, które są:
    regulowane prawem państwa członkowskiego i których zbywalne papiery wartościowe
     są dopuszczone do obrotu na rynku regulowanym któregokolwiek państwa
     członkowskiego,
    instytucjami kredytowymi,
    zakładami ubezpieczeń,
    wyznaczone przez państwa członkowskie jako jednostki interesu publicznego (np. ze
     względu na charakter prowadzonej działalności, wielkość lub liczbę zatrudnionych
     pracowników).


2.1.2.   Zasady rachunkowości instrumentów finansowych

Zgodnie z ogólną zasadą wynikającą z art. 6 ust. 1i) pozycje ujęte w sprawozdaniu finansowym
są wyceniane według ceny zakupu lub kosztu wytworzenia.

Artykuł 8 ust. 1 daje państwom członkowskim, jako odstępstwo od ogólnej zasady wyceny
według ceny zakupu lub kosztu wytworzenia, możliwość zezwolenia lub nakazania
(w odniesieniu do wszystkich lub określonych kategorii jednostek), aby wycena instrumentów
finansowych, w tym pochodnych instrumentów finansowych, odbywała się według wartości
godziwej. Państwa członkowskie mogą ograniczyć alternatywną podstawę wyceny według
wartości godziwej wyłącznie do sprawozdań skonsolidowanych.

Alternatywną wycenę według wartości godziwej stosuje się wyłącznie do następujących
składników zobowiązań (art. 8 ust.3):
    stanowiących część portfela handlowego,
    pochodnych instrumentów finansowych.

Alternatywnej wyceny według wartości godziwej nie stosuje się do (art. 8 ust. 4):
    niebędących instrumentami pochodnymi instrumentów utrzymywanych do terminu
     wymagalności,
    pożyczek udzielonych przez jednostkę i jej należności nieprzeznaczonych do obrotu,
    udziałów w jednostkach zależnych, jednostkach stowarzyszonych i joint venture,
     instrumentów kapitałowych wyemitowanych przez jednostkę, umów zapłaty
     warunkowej w ramach połączenia jednostek oraz innych instrumentów finansowych
     o specjalnych cechach sprawiających, że zgodnie z powszechnie przyjętą praktyką
     ujmuje się je inaczej niż inne instrumenty finansowe.

Zgodnie z art. 8 ust. 6 państwa członkowskie mogą jednakże odstąpić od stosowania art. 8
ust. 3 i 4 i zezwolić lub nakazać ujmowanie, wycenę i ujawnianie informacji na temat
                                                                                          52
instrumentów finansowych zgodnie z Międzynarodowymi Standardami Rachunkowości
przyjętymi na mocy rozporządzenia (WE) nr 1606/2002.

Wartość godziwą ustala się poprzez odniesienie do wartości rynkowej jeżeli można ustalić
wiarygodny rynek dla danego instrumentu finansowego. W przypadku, kiedy wiarygodny
rynek istnieje tylko dla jego części składowej lub dla podobnego instrumentu, wartość
rynkowa może być wyprowadzona z wartości części składowej lub podobnego instrumentu.
Dla instrumentów finansowych, dla których wiarygodny rynek nie może być łatwo ustalony,
do wyceny stosuje się powszechnie przyjęte modele i techniki wyceny, pod warunkiem, że
takie modele i techniki zapewniają racjonalne przybliżenie rynkowe. Instrumenty finansowe,
których nie można wiarygodnie wycenić według wartości godziwej wycenia się zgodnie
z zasadą ceny zakupu lub kosztu wytworzenia.

Zmianę wyceny instrumentów finansowych wycenianych w wartości godziwej uwzględnia się
w rachunku zysków i strat, z wyjątkiem (art. 8 ust.8):
    instrumentów zabezpieczające, dla których zgodnie z systemem rachunkowości
     zabezpieczeń, dopuszcza się nieujmowanie w rachunku zysków i strat niektórych lub
     wszystkich zmian wartości,
    zmian wartości wynikającej z różnicy kursu walutowego dotyczącej pozycji pieniężnej,
     która stanowi część inwestycji netto w jednostce zagranicznej.

W powyższych przypadkach zmiana wyceny uwzględniana jest bezpośrednio w rezerwie
z tytułu wartości godziwej.

Państwa członkowskie mogą również zezwolić lub nakazać uwzględnianie bezpośrednio
w rezerwie z tytułu wartości godziwej zmian wartości aktywów finansowych dostępnych do
sprzedaży.

Zgodnie z art. 8 ust. 5 państwa członkowskie, jako odstępstwo od wyceny według ceny zakupu
lub kosztu wytworzenia, dla dowolnego składnika aktywów lub zobowiązań (lub ich części),
które można zaklasyfikować jako pozycje zabezpieczane zgodnie z systemem rachunkowości
zabezpieczeń według wartości godziwej, mogą zezwolić na wycenę według określonej kwoty
wymaganej zgodnie z tym systemem. W przyjętym przez polskie i międzynarodowe standardy
rachunkowości modelu zabezpieczania wartości godziwej wycena pozycji zabezpieczanej jest
korygowana o zyski lub straty wynikające z zabezpieczanego ryzyka.

Dyrektywa zalicza do instrumentów pochodnych kontrakty towarowe dające obu
umawiającym się stronom prawo do rozliczenia pieniężnego lub za pomocą określonego
innego instrumentu finansowego z wyjątkiem, gdy kontrakty te:
    zostały zawarte, aby zaspokoić spodziewane potrzeby jednostki w zakresie zakupów ,
     sprzedaży lub użytkowania towarów i spełniają te potrzeby w momencie zawarcia i po
     zawarciu tych kontraktów;


                                                                                       53
    zostały wyznaczone jako kontrakty towarowe w momencie ich zawarcia; oraz
    oczekuje się ich rozliczenia poprzez dostawę towaru.

Artykuł 36 Dyrektywy wyszczególnia szereg wymogów, z których państwa członkowskie mogą
zwolnić mikrojednostki. Dotyczy to w szczególności prezentacji rozliczeń międzyokresowych,
sporządzania informacji dodatkowej, sprawozdania z działalności oraz ogłaszania rocznych
sprawozdań finansowych. Mikrojednostki mogą również sporządzać uproszczony bilans
i rachunek zysków i strat. Jednakże mikrojednostki, które korzystają z jakichkolwiek zwolnień
nie mogą stosować przepisów artykułu 8 dotyczących alternatywnej podstawy wyceny
według wartości godziwej. Mikrojednostki, które nie stosują zwolnień są uznawane za małe
jednostki.


2.1.3.   Ujawnianie informacji

Zgodnie z przepisem ogólnych wynikającym z art. 4 ust. 5 państwa członkowskie mogą
wymagać, aby jednostki niebędące małymi jednostkami ujawniały w swoich rocznych
sprawozdaniach finansowych informacje bardziej szczegółowe niż wymagane Dyrektywą.
Z drugiej strony państwa członkowskie mogą wymagać od małych jednostek ujawniania
informacji wykraczających poza Dyrektywę, jedynie pod warunkiem, że wszelkie takie
informacje są gromadzone w ramach jednego zintegrowanego systemu sprawozdawczości,
a wymóg dotyczący ujawniania informacji jest zawarty w krajowych przepisach podatkowych
wyłącznie do celów pobrania podatku (art.4 ust.6). Oznacza to, że kraje członkowskie nie
mogą dla małych jednostek zwiększać obowiązków informacyjnych poza wymagane
Dyrektywą.

Artykuł 16 zawiera informacje dodatkowe do sprawozdań finansowych jakie powinny być
ujawnione przez wszystkie jednostki. Jednostki powinny ujawnić przyjęte zasady polityki
rachunkowości, w szczególności te dotyczące instrumentów finansowych.

W przypadku instrumentów finansowych wycenianych według wartości godziwej dodatkowo
ujawnia się:
    istotne założenia leżące u podstaw modeli i technik wyceny według wartości godziwej,
    dla każdej kategorii instrumentu finansowego – wartość godziwą, zmiany wartości
     uwzględnione bezpośrednio w rachunku zysków i strat oraz zmiany uwzględnione
     w rezerwie z tytułu wartości godziwej,

    dla każdej kategorii pochodnych instrumentów finansowych – informacje dotyczące
     zakresu i charakteru instrumentów, w tym istotnych warunków mogących wpłynąć na
     kwotę, termin i pewność przyszłych przepływów pieniężnych, oraz
    tabelę przedstawiającą zmiany w rezerwie odzwierciedlającej wartość godziwą w ciągu
     roku obrotowego;


                                                                                          54
Dodatkowo artykuł 16 wymaga ujawniania informacji, które również dotyczą instrumentów
finansowych, takich jak:
    całkowita kwota zobowiązań finansowych nieuwzględnionych w bilansie, ze
     wskazaniem charakteru i formy wierzytelności zabezpieczonych rzeczowo,
    informacje dotyczące zaliczek i kredytów udzielonych             członkom     organów
     administrujących, zarządzających i nadzorujących,
    kwota i charakter poszczególnych pozycji przychodów lub kosztów o wyjątkowej
     wielkości lub nadzwyczajnym charakterze, w tym w szczególności przychody lub koszty
     z tytułu odsetek lub zmiany wyceny,
    kwoty zobowiązań finansowych jednostki, które staną się wymagalne po upływie ponad
     pięciu lat, oraz wszystkie wierzytelności jednostki zabezpieczone rzeczowo przez
     jednostkę, ze wskazaniem charakteru i formy zabezpieczenia.

Artykuł 17 Dyrektywy przedstawia dodatkowe informacje jakie powinny być ujawniane przez
średnie i duże jednostki oraz jednostki interesu publicznego. Obowiązek ujawniania części
z tych informacji na podstawie art. 16 ust. 2 państwa członkowskie mogą nałożyć również na
małe jednostki. W przypadku instrumentów finansowych dotyczyć może to m.in. ujawnień
dotyczących:
    charakteru i celu gospodarczego oraz wpływu finansowego umów zawartych przez
     jednostkę, a nieuwzględnionych w bilansie (art. 17 ust. 1p)
    charakteru i skutków finansowych istotnych zdarzeń, które miały miejsce po dniu
     bilansowym i które nie zostały odzwierciedlone w rachunku zysków i strat ani w bilansie
     (art.17 ust. 1q); oraz
    zawartych przez jednostkę transakcji z podmiotami powiązanymi (art. 17 ust. 1r).

Artykuł 17 ust. 1c zawiera dodatkowe informacje, które są wymagane od średnich i dużych
jednostek oraz jednostek interesu publicznego, jednakże ponieważ nie zostały one
wymienione w art. 16 ust. 2 nie mogą być wymagane od małych jednostek. Dotyczy to
obowiązku ujawniania dodatkowych informacji w przypadku, gdy instrumenty finansowe
wyceniane są według ceny zakupu lub kosztu wytworzenia:
    dla każdej kategorii pochodnych instrumentów finansowych:
     o    wartość godziwą instrumentów, jeśli wartość ta może zostać ustalona przy
          pomocy dowolnej z metod opisanych w art. 8 ust. 7 lit. a), oraz
     o    informacje dotyczące zakresu i charakteru instrumentów;
    w przypadku finansowych aktywów             trwałych   wycenianych    według       kwoty
     przekraczającej ich wartość godziwą:
     o    wartość księgową i wartość godziwą poszczególnych składników aktywów lub tych
          składników odpowiednio pogrupowanych, oraz

                                                                                           55
       o    uzasadnienie nie dokonania zmniejszenia wartości księgowej, w tym charakter
            dowodu uzasadniającego założenie, że wartość księgowa zostanie odzyskana;



2.2.       Międzynarodowe Standardy Rachunkowości w Unii
           Europejskiej

W celu zwiększenia efektywności działania rynku wewnętrznego usług finansowych, a także
zwiększenia konkurencyjności oraz zapewnienia porównywalności sprawozdań finansowych,
Rada Europejska postanowiła, że spółki notowane w obrocie publicznym powinny być
zobowiązane do stosowania jednolitego zestawu wysokiej jakości międzynarodowych
standardów rachunkowości dla sporządzania skonsolidowanych sprawozdań finansowych.
Zgodnie z Rozporządzeniem 1606/2002 Parlamentu Europejskiego i Rady z dnia 19 lipca 2002
roku międzynarodowe standardy rachunkowości oznaczają Międzynarodowe Standardy
Rachunkowości (MSR), Międzynarodowe Standardy Sprawozdawczości Finansowej (MSSF)
i odnoszące się do nich Interpretacje (SIC i IFRIC), kolejne zmiany do tych standardów
i odnoszących się do nich interpretacji, przyszłe standardy i związane z nimi interpretacje
wydane lub przyjęte przez Radę Międzynarodowych Standardów Rachunkowości (IASB).

Międzynarodowe Standardy Rachunkowości mogą być przyjęty tylko wtedy gdy:
      umożliwiają sporządzenie sprawozdań finansowych rzetelnie i jasno przedstawiających
       stan aktywów i pasywów, sytuację finansową oraz wynik finansowy
      są korzystne dla europejskiego dobra publicznego i
      spełniają kryteria zrozumiałości, przydatności, wiarygodności i porównywalności
       wymagane dla informacji finansowych, potrzebnych do podejmowania decyzji
       ekonomicznych i oceny sposobu zarządzania.

Zgodnie z artykułem 4 rozporządzenia 1606/2002 za każdy rok obrotowy rozpoczynający się
w dniu 1 stycznia 2005 r. lub po tej dacie, spółki podlegające prawu państwa członkowskiego
sporządzą skonsolidowane sprawozdania finansowe zgodnie z MSR przyjętymi przez Unię
jeżeli, na dzień bilansowy, ich papiery były dopuszczone do obrotu na regulowanym rynku
któregokolwiek z państw członkowskich.

Artykuł 5 rozporządzenia daje państwom członkowskim opcję umożliwienia lub narzucenia
innym jednostkom obowiązku sporządzania sprawozdań finansowych jednostkowych i/lub
skonsolidowanych zgodnie z MSR.

Zgodnie z badaniem przeprowadzonym przez IASB wśród krajów stosujących MSR, z 27 krajów
członkowskich Unii Europejskiej 8 krajów (Bułgaria, Cypr, Czechy, Estonia, Grecja, Łotwa,
Litwa i Malta) wprowadziło obowiązek sporządzania jednostkowych sprawozdań finansowych
przez spółki, których papiery dopuszczone były do obrotu na rynku regulowanym. Dodatkowo


                                                                                        56
Dania i Portugalia wymagają sporządzania jednostkowych sprawozdań finansowych zgodnie
z MSR, jeżeli jednostka będąca emitentem papierów wartościowych na rynku regulowanym
nie sporządza skonsolidowanego sprawozdania finansowego zgodnie z MSR. 10 krajów
umożliwia przyjęcie MSR (w tym 3 tylko dla niektórych jednostek), natomiast 7 krajów
(Austria, Francja, Niemcy, Węgry, Rumunia, Hiszpania, Szwecja) wymaga sporządzania
jednostkowych sprawozdań finansowych zgodnie z krajowymi standardami rachunkowości.

Sporządzanie skonsolidowanego sprawozdania finansowego zgodnie z MSR przez pozostałe
jednostki jest wymagane w 3 krajach (Bułgaria, Cypr, Słowacja). 8 krajów wymaga
zastosowania MSR przez niektóre jednostki (w większości instytucje finansowe). Z wyjątkiem
Polski (tylko jednostki ubiegające się o dopuszczenie do publicznego obrotu oraz wchodzące
w skład grupy kapitałowej, w której jednostka dominująca sporządza skonsolidowane
sprawozdanie finansowe zgodnie z MSR) oraz Finlandii i Grecji (tylko jednostki podlegające
badaniu sprawozdań finansowych), inne kraje UE nie ograniczają możliwości sporządzania
skonsolidowanych sprawozdań finansowych zgodnie z MSR.

Obowiązek sporządzania jednostkowych sprawozdań finansowych zgodnie z MSR dla
pozostałych jednostek wprowadziły 2 kraje (Bułgaria, Cypr). 9 krajów wymaga sporządzania
sprawozdań zgodnie z krajowymi standardami (Austria, Belgia, Czechy, Francja, Niemcy,
Węgry, Rumunia, Hiszpania, Szwecja). Z pozostałych krajów 8 wymaga zastosowania MSR
przez niektóre jednostki (głównie instytucje finansowe) i daje możliwość wyboru pozostałym
jednostkom (Finlandia, Grecja, Polska, Portugalia, Słowacja tylko niektóre).

Rozporządzenie 1606/2002 określa również procedurę przyjmowania („endorsement
procedure”) i włączania Międzynarodowych Standardów Rachunkowości do prawa Unii
Europejskiej w formie rozporządzenia. Procedura przyjęcia obejmuje:
    wydanie rekomendacji w sprawie przyjęcia lub odrzucenia danego standardu przez
     Europejską Grupę Doradczą ds. Sprawozdawczości Finansowej (European Financial
     Reporting Advisory Group - EFRAG) - prywatną organizację europejską doradzającą
     Komitetowi Regulacyjnemu ds. Rachunkowości,
    zaaprobowanie przyjęcia danego standardu przez Komitet Regulacyjny ds.
     Rachunkowości (Accounting Regulatory Committee - ARC) działający przy Komisji
     Europejskiej,
    wydanie opinii przez Parlament Europejski,
    wydanie przez Komisję Europejską rozporządzenia zawierającego tekst przyjętego
     standardu i opublikowanie go we wszystkich językach urzędowych Unii Europejskiej.

Zgodnie z opublikowanym przez EFRAG raportem na dzień 12 grudnia 2013 roku w Unii
Europejskiej przyjęte były następujące Międzynarodowe Standardy Rachunkowości
dotyczące instrumentów finansowych:



                                                                                       57
    Data           Data
  przyjęcia     publikacji
 19/11/2004    9/12/2004      MSR39 Instrumenty finansowe: ujmowanie i wycena (bez
                              bez opcji wyceny do wartości godziwej i części
                              rachunkowości zabezpieczeń)
 29/12/2004    31/12/2004     MSR32 Instrumenty finansowe: ujawnianie i prezentacja
 25/10/2005    26/10/2005     Zmiana MSR39 Przejście do stosowania i początkowe ujęcie
                              aktywów finansowych i zobowiązań finansowych
 15/11/2005    16/11/2005     Zmiana MSR39 Opcja wyceny do wartości godziwej
 21/12/2005    22/12/2002     Zmiana MSR39 Rachunkowość zabezpieczeń przepływów
                              pieniężnych
 11/01/2006    27/01/2006     Zmiana MSR39 Umowy gwarancji finansowej
 11/01/2006    27/01/2006     MSSF7 Instrumenty finansowe: ujawnienia
 8/09/2006     9/09/2006      IFRIC9 Ponowna ocena wbudowanych instrumentów
                              pochodnych
 15/10/2008    16/10/2008     Zmiana MSR39 i MSSF7 Reklasyfikacja instrumentów
                              finansowych
 21/01/2009    22/01/2009     Zmiana MSR32 Instrumenty finansowe z opcją sprzedaży
                              oraz obowiązki związane z likwidacją
 4/06/2009     5/06/2009      IFRIC16 Zabezpieczenie udziałów jednostki działającej za
                              granicą
 9/09/2009     10/09/2009     Zmiana MSR39 i MSSF7 Reklasyfikacja aktywów
                              finansowych – data wejścia w życie i przepisy przejściowe
 15/09/2009    16/09/2009     Zmiana MSR39 Spełniające kryteria pozycje zabezpieczane
 27/11/2009    1/12/2009      Zmiana MSSF7 Zmiana ujawnień dotyczących instrumentów
                              finansowych
 30/11/2009    1/12/2009      Zmiana IFRIC9 i MSR39 Wbudowane instrumenty pochodne
 23/12/2009    24/12/2009     Zmiana MSR32 Klasyfikacja emisji praw poboru
 23/07/2010    24/07/2010     IFRIC19 Regulowanie zobowiązań finansowych przy pomocy
                              instrumentów kapitałowych
 22/11/2011    23/11/2011     Zmiana MSSF7 Przeniesienia aktywów finansowych
 13/12/2012    29/12/2012     Zmiana MSR32 i MSSF7 Kompensowanie aktywów
                              finansowych i zobowiązań finansowych
Na dzień 12 grudnia 2013 roku w trakcie procesu przyjmowania były również zmiany do
MSR39 Odnowienie instrumentu pochodnego i kontynuacja rachunkowości zabezpieczeń
z dnia 27 czerwca 2013 roku. Zmiany te zostały już zaakceptowane przez Komitet Regulacyjny
ds. Rachunkowości i obecnie oczekują na przyjęcie i opublikowanie przez Komisję Europejską.




                                                                                        58
Natomiast proces przyjmowania MSSF9 Instrumenty finansowe, który ma zastąpić MSR39
Instrumenty finansowe: ujmowanie i wycena został odłożony do czasu jego ostatecznego
zakończenia przez IASB.



2.3.      Brytyjskie Standardy Rachunkowości

Zgodnie z rozporządzeniem 1606/2002 Komisji Europejskiej sprawozdania skonsolidowane
jednostek notowanych na regulowanym rynku w Wielkiej Brytanii są sporządzane zgodnie
z Międzynarodowymi Standardami Rachunkowości w wersji przyjętej przez Unię Europejską.
Dodatkowo, niektóre giełdy nie uznawane za rynki regulowane również na podstawie
wewnętrznych przepisów wymagają sporządzania sprawozdań zgodnie z MSR.

Pozostałe jednostki możliwość wyboru pomiędzy Brytyjskimi lub Międzynarodowymi
Standardami Rachunkowości. Należy jednak zaznaczyć, że obowiązujące obecnie standardy
regulujące zasady rachunkowości instrumentów finansowych są oparte na
Międzynarodowych Standardach Rachunkowości:
      FRS 25 „Instrumenty finansowe: prezentacja” – odpowiednik MSR 32
      FRS 26 „Instrumenty finansowe: ujmowanie i wycena” – odpowiednik MSR 39
      FRS 29 „Instrumenty finansowe: prezentacja” – odpowiednik MSSF 7

Standard FRS 25 jest stosowany przez wszystkie jednostki, natomiast standardy FRS 26 i FRS
29 przez emitentów papierów wartościowych oraz jednostki stosujące zasady wyceny do
wartości godziwej zgodnie z brytyjskim Prawem Spółek (Company Law).

Ze stosowania ogólnych zasad rachunkowości są zwolnione małe jednostki i grupy kapitałowe,
które swoje sprawozdania finansowe sporządzają zgodnie z FRSSE (Financial Reporting
Standard for Smaller Entities). Jako małe jednostki są uważane jednostki, które w danym roku
obrotowym nie przekraczają dwóch z następujących kryteriów:
                              Przychody 6.500.000 GBP
                        Suma bilansowa 3.260.000 GBP
                            Zatrudnienie 50 osób

Dla małych grup kapitałowych te wielkości wynoszą:
                                        6.500.000 GBP po wyłączeniach
                             Przychody lub
                                        7.800.000 GBP bez wyłączeń
                                        3.260.000 GBP po wyłączeniach
                        Suma bilansowa lub
                                        3.900.000 GBP bez wyłączeń
                           Zatrudnienie 50 osób

                                                                                         59
Zgodnie z uproszczonymi zasadami dla małych jednostek inwestycje są ujmowane według
ceny nabycia. Alternatywnie inwestycje mogą być wyceniane według ceny rynkowej
z ostatniego przeszacowania lub innej wartości, którą zarząd uznaje za odpowiednią
w przypadku danej jednostki. W przypadku, kiedy wartość bieżąca inwestycji jest większa od
ceny nabycia straty wynikające z przeszacowania do ceny rynkowej są ujmowane
w sprawozdaniu z całkowitych rozpoznanych przychodów i kosztów. Straty z tytułu utraty
wartości są ujmowane w rachunku wyników. Zyski z przeszacowania, w kwocie
przekraczającej straty rozpoznane w poprzednich okresach w rachunku wyników, są
ujmowane w sprawozdaniu z całkowitych rozpoznanych przychodów i kosztów.

Instrumenty finansowe są ujmowane jako aktywa finansowe, zobowiązania finansowe lub
instrumenty kapitałowe zgodnie z treścią ekonomiczną, a nie formą prawną.

Pożyczki są ujmowane w wartości godziwej płatności otrzymanej lub zapłaconej. Koszty
finansowania są rozliczane w czasie według stałej stopy proporcjonalnie do niespłaconej
wartości bilansowej i ujmowane w rachunku wyników. Prowizje rozliczane są podobnie jak
koszty finansowania, jeżeli stanowią ich znaczącą część. W pozostałych przypadkach są
ujmowane bezpośrednio w rachunku wyników.

W latach 2012/2013 brytyjska Komisja Standardów Rachunkowości (FSC) zrewidowała
dotychczasowe standardy rachunkowości i zastąpiła je nowymi standardami:
    FRS 100 „Zastosowanie wymagań sprawozdawczości finansowej”
    FRS 101 „Ograniczone zasady ujawnień”
    FRS 102 „Standardy sprawozdawczości finansowej stosowane w Wielkiej Brytanii
     i Republice Irlandii”

Nowe standardy rachunkowości będą obowiązywać wszystkie jednostki, z wyjątkiem
sporządzających sprawozdania finansowe zgodnie z MSR oraz małych jednostek stosujących
FRSSE, począwszy od 1 stycznia 2015 roku (z możliwością wcześniejszego zastosowania dla
sprawozdań finansowych kończących się po 31 grudnia 2012 roku).

Standard FRS 102 obejmujący zasady rachunkowości został oparty na opublikowanych w 2009
roku Międzynarodowych Standardach Sprawozdawczości Finansowej dla Małych i Średnich
Przedsiębiorstw (IRFS for SME). Zasady rachunkowości instrumentów finansowych zostały
określone w rozdziałach 11 – „Podstawowe instrumenty finansowe” i rozdziale 12 –
„Pozostałe instrumenty finansowe”. Omówienie tych zasad rachunkowości zostało
przedstawione w niniejszym raporcie w rozdziale 3.1 dotyczącym Międzynarodowych
Standardów Sprawozdawczości Finansowej dla Małych i Średnich Przedsiębiorstw.




                                                                                       60
2.4.      Niemieckie Standardy Rachunkowości1

W ostatnich latach Niemieckie Standardy Rachunkowości zostały z znaczący sposób
unowocześnione ustawą z dnia 29 maja 2009 roku o Modernizacji Prawa Bilansowego
(Bilanzrechtsmodernisierungsgesetz – BilMoG).

Niemieckie przepisy pozwalały grupom kapitałowym notowanym na rynku regulowanym
stosować Międzynarodowe Standardy Rachunkowości lub Amerykańskie Standardy
Rachunkowości już od 1 stycznia 1998 roku. Od 1 stycznia 2005 MSR w wersji przyjętej
rozporządzeniami Komisji Europejskiej obowiązują przy przygotowywaniu skonsolidowany
sprawozdań finansowych emitentów papierów wartościowych. Sprawozdania
skonsolidowane innych jednostek mogą być sporządzane zgodnie z MSR. Sprawozdania
jednostkowe muszą być jednak sporządzane zgodnie z Niemieckimi Standardam i
Rachunkowości, a sprawozdania zgodne z MSR mogą służyć wyłącznie do celów
prezentacyjnych.

Niemieckie Standardy Rachunkowości nie stosują podziału aktywów finansowych na
kategorie odpowiadające MSR 39. Aktywa finansowe dzielone są na krótko lub
długoterminowe ze względu intencje ich wykorzystania operacyjnego w długim okresie, przy
czym okres życia instrumentu finansowego jest jednym z czynników podziału.

Aktywa finansowe są początkowo wyceniane według ceny nabycia z uwzględnieniem kosztów
zakupu.

Krótkoterminowe aktywa finansowe są następnie wyceniane w wartości niższej z ceny
nabyciu lub ceny rynkowej. Jeżeli wartość godziwa spada poniżej wartości bilansowej
dokonywany jest odpis z tytułu utraty wartości.

Długoterminowe aktywa finansowe wyceniane są według zamortyzowanego kosztu. Odpis
z tytułu trwałej utraty wartości jest dokonywany do rachunku wyników, natomiast
w przypadku przewidywanej przejściowej utraty wartości odpis jest opcjonalny.

Składnik aktywów finansowych jest wyłączany z bilansu jeżeli przeniesione zostają znacząco
wszystkie ryzyka i korzyści z nim związane.

Instrument finansowy jest ujmowany jako instrument kapitałowy jeśli spełnia łącznie kryteria:
      podporządkowania
      wynagrodzenia jako udziału w zysku oraz ograniczenie straty do wysokości kapitału
      długoterminowego finansowania



1
 Na podstawie opracowania „IFRS versus German GAAP (revised) Summary of similarities and differences”
wydanego przez PriceWaterhouseCoopers w 2010 roku

                                                                                                        61
Zobowiązania finansowe dzieli się na krótko i długoterminowe.

W momencie początkowej wyceny zobowiązania finansowe są wyceniane w kwocie
wymaganej zapłaty. Różnica pomiędzy wartością początkową a wartością w terminie
wymagalności jest amortyzowana w czasie lub bezpośrednio ujmowana jako koszty
finansowe. Również w przypadku rozdzielenia instrumentu złożonego na zobowiązanie
finansowe i element kapitałowy ujęcie elementu dotyczącego zobowiązania finansowego
następuje w kwocie wymaganej zapłaty.

Instrumenty pochodne są rozpoznawane od momentu kiedy jednostka staje się stroną
umowy. Instrumenty pochodne będące aktywami finansowymi są ewidencjonowane
pozabilansowo jako nieujęte wiążące zobowiązania. Jako składniki aktywów są jednak
ujmowane zapłacone prowizje z tytułu opcji nabytych oraz płatności początkowe od
instrumentów, które nie zostały zawarte z zerową wartością początkową.

Po początkowym ujęciu niezrealizowane straty z tytułu wyceny opcji nabytych są ujmowane
jako zmniejszenie wartości premii początkowej. Niezrealizowane straty z tytułu wyceny opcji
wystawionych są ujmowane w oddzielnej pozycji w części, która nie jest skompensowana
przez otrzymaną premię początkową. Niezrealizowane zyski z wyceny pozostały
instrumentów nie są ujmowane, natomiast niezrealizowane straty wykazuje się jako
zobowiązania lub zmniejszenie aktywów finansowych.

Rachunkowość zabezpieczeń generalnie powinna być stosowana jeżeli powiązanie pozycji
zabezpieczanej i instrumentu zabezpieczającego wynika z wewnętrznej polityki zarządzania
ryzykiem i następujące kryteria są spełnione:
    początkowa desygnacja potwierdzająca intencję i możliwość zabezpieczenia,
    instrument zabezpieczany i pozycja zabezpieczająca kwalifikują się do zabezpieczenia,
    ryzyka są jednolite i nawzajem się znoszą
    potwierdzono prawdopodobieństwo przyszłej transakcji
    prospektywnie potwierdzono efektywność zabezpieczenia

Pozycją zabezpieczaną mogą być aktywa, zobowiązania, nieujęte wiążące zobowiązania lub
planowane transakcje. Do zabezpieczenia można również wyznaczyć część pozycji,
wydzielone ryzyko lub czas jeżeli można potwierdzić efektywność zabezpieczenia. Nie ma
rozróżnienia pomiędzy instrumentami finansowymi i aktywami lub zobowiązaniami
niefinansowymi. Pozwala się również na desygnowanie jako pozycji zabezpieczanej
instrumentów pochodnych.

Instrumentami zabezpieczającymi mogą być tylko instrumenty finansowe, natomiast nie ma
ograniczenia wyłącznie do instrumentów pochodnych. Podobnie jak w MSR 39 jednostka
może do zabezpieczenia wyznaczyć wyłącznie wartość wewnętrzną opcji lub element
spotowy kontraktu forward lub futures.

                                                                                         62
Niemieckie Standardy Rachunkowości pozwalają zabezpieczać pojedyncze transakcje lub
grupy podobnych transakcji. Dopuszczone jest także łączne zabezpieczenia ekspozycji na
ryzyko dla całego portfela, w tym również pozycji netto. W przypadku zabezpieczenia
portfelowego wymagane jest wdrożenie efektywnego systemu zabezpieczania ryzyka
mającego na celu jego identyfikację oraz ograniczenie.

Jednostki muszą potwierdzać efektywność zabezpieczenia wyłącznie prospektywnie. Nie jest
też wymagane potwierdzenia na bazie kalkulacji arytmetycznej określonego przedziału
efektywności. Jednostki powinny wykazać raczej związek pomiędzy harmonogramem oraz
nominałem pozycji zabezpieczanej i instrumentu zabezpieczającego.

W Niemieckich Standardach Rachunkowości nie występują modele zabezpieczeń podobne do
MSR 39. Jednostka tworząc powiązanie zabezpieczające powoduje, że ogólne zasady
rachunkowości przestają odnosić się do instrumentu zabezpieczającego i pozycji zabezpieczaj
jako oddzielnych instrumentów. Dla efektywnej części zabezpieczenia, powstaje oddzielna
wyceniana łącznie pozycja. Dla zabezpieczanej pozycji łącznej w części stanowiącej efektywne
zabezpieczenie możliwe są dwa podejścia:
      ujęcie netto – znoszące się zmiany wyceny nie są ujmowane ani w bilansie, ani
       w rachunku wyników,
      ujęcie brutto – znoszące się pozycje zmniejszają i zwiększają równocześnie wartość
       instrumentu zabezpieczającego i pozycji zabezpieczanej w bilansie

W części nie stanowiącej efektywnego zabezpieczenia lub części dotyczącej zmiany wyceny
wynikającej z ryzyka nie objętego zabezpieczeniem instrument zabezpieczający i pozycja
zabezpieczana traktowane są jako oddzielne pozycje na zasadach ogólnych.



2.5.      Francuskie Standardy Rachunkowości2

Założenia dotyczące zasad rachunkowości we Francji określone są Kodeksem Handlowym,
który zawiera również odwołania do dyrektyw UE. Ustanawianiem szczegółowych zasad
rachunkowości zajmuje się organizacja rządowa Comité de la Réglementation Comptable.
Wszystkie jednostki we Francji do sporządzania swoich jednostkowych sprawozdań
finansowych są zobowiązane stosować jednolity plan kont, te same zasady rachunkowości
oraz format sprawozdań finansowych. Zasady te zostały określone w Generalnym Planie Kont
wydanym na podstawie regulacji CRC 99-03.

Zgodnie z art. L233-24 Kodeksu Handlowego emitenci papierów wartościowych sporządzają
skonsolidowane sprawozdanie finansowe na podstawie Międzynarodowych Standardów
Rachunkowości przyjętych zgodnie z rozporządzeniem Komisji Europejskiej. Pozostałe

2
 Na podstawie opracowania „IFRS compared with US GAAP and French GAAP” wydanego przez KPMG w 2003
roku

                                                                                               63
jednostki mogą stosować MSR dla sprawozdań skonsolidowanych. Jednostkowe
sprawozdania finansowe są sporządzane zgodnie z Francuskimi Standardami Rachunkowości.

Francuskie Standardy Rachunkowości nie zawierają podziału aktywów finansowych na
kategorie podobne do MSR39. Definicja aktywów finansowych jest ograniczona do:
    udziałów w jednostkach zależnych i stowarzyszonych,
    pożyczek udzielonych jednostkom zależnym i stowarzyszonym,
    udziałów w długoterminowym portfelu inwestycji,
    innych inwestycji długoterminowych,
    notowanych papierów wartościowych.

Instrumenty finansowe są początkowo ujmowane w cenie nabycia, natomiast koszty
transakcyjne odnoszone są bezpośrednio do rachunku wyników.

Długoterminowymi inwestycjami są udziały, z których jednostka oczekuje korzyści
ekonomicznych poprzez utrzymywanie ich w długim terminie. Zalicza się do nich również
udziały w jednostkach zależnych, stowarzyszonych i współkontrolowanych, które nie
podlegają konsolidacji. Długoterminowe inwestycje wyceniane są według zamortyzowanego
kosztu.

Krótkoterminowe papiery wartościowe wyceniane są w wartości niższej z:
    ceny nabycia
    średniej ceny z ostatniego miesiąca dla kwotowanych papierów wartościowych lub
     oczekiwanej ceny sprzedaży w pozostałych przypadkach

Niezrealizowane straty z tytułu wyceny są bezpośrednio ujmowane w wyniku finansowym.
Niezrealizowane zyski z tytułu wyceny nie są ujmowane.

Odpis z tytułu utraty wartości inwestycji długoterminowych jest dokonywany, jeżeli bieżące
czynniki wskazują na jej wystąpienie. Utrata wartości inwestycji krótkoterminowych jest
dokonywana automatycznie jeżeli bieżąca cena rynkowa lub oczekiwana cena sprzedaży
spada poniżej ceny nabycia. Straty z tytułu utraty wartości są odwracane, jeżeli ustąpiła
przyczyna dokonania odpisu.

Wyłączenie składnika aktywów finansowych z bilansu następuje w momencie, w którym
jednostka przeniosła prawa do tego składnika aktywów, niezależnie od kwestii zachowania
kontroli.

Zobowiązaniami finansowymi są wszelkie zewnętrzne środki pozyskane przez jednostkę
w zamian za wynagrodzenie. Należą do nich długoterminowe i krótkoterminowe kredyty
i pożyczki, a także naliczone odsetki.


                                                                                       64
Zobowiązania finansowe są wyceniane w kwocie wymaganej zapłaty. Udzielone premie
i dyskonta nie są ujmowane w wycenie zobowiązań finansowych tylko stanowią oddzielną
pozycję aktywów i są rozliczane w czasie w okresie istnienia zobowiązania finansowego
proporcjonalnie do płatności odsetkowych lub liniowo.

Francuskie Standardy Rachunkowości nie zawierają przepisów mówiących o początkowym
rozdzieleniu wartości instrumentów złożonych na zobowiązanie finansowe i instrument
kapitałowy. Instrument finansowy jest ujmowany jako zobowiązanie finansowe jeżeli zawiera
zobowiązanie do przekazania środków. Jeżeli zgodnie z umową wierzyciel nie może wymagać
zwrotu przekazanych środków instrument ujmowany jest jako element kapitałów własnych,
jeżeli w przypadku niewystarczających zysków dywidendy lub odsetki nie mogą być
wymagane lub jako wydzielona pozycja zobowiązań (poza zobowiązaniami finansowymi)
jeżeli nawet w przypadku niewystarczających zysków wymagalne są minimalne odsetki.

Zobowiązania finansowe są wyłączane z bilansu w momencie wygaśnięcia. Dodatkowo
Francuskie Standardy Rachunkowości zawierają szczególne przepisy regulujące sytuacje,
kiedy zobowiązania finansowe mogą być wyłączone, jeżeli jednostka przenosi papiery
wartościowe na inną jednostkę w celu obsługi tych zobowiązań. W przypadku restrukturyzacji
lub refinansowania zobowiązanie finansowe jest wyłączne w całości i ujmowane jest nowe
zobowiązanie finansowe, które w ten sposób powstaje.

Instrumenty pochodne są wyceniane w zależności od tego czy są instrumentami
spekulacyjnymi, czy zabezpieczającymi. Instrumenty spekulacyjne kwotowane na rynku
regulowanym są wyceniane według wartości godziwej ze zmianami ujmowanymi w rachunku
wyników. Dla instrumentów pochodnych zawieranych poza rynkiem regulowanym (OTC)
niezrealizowane zyski z tytułu wyceny nie są ujmowane. Nierealizowane straty są ujmo wane
w ramach portfela instrumentów.

Instrumenty pochodne mogą być zaklasyfikowane jako instrumenty zabezpieczające:
    jeżeli zostały nabyte lub wystawione w celu zredukowania ryzyka zmiany wartości
     pozycji zabezpieczanej,
    pozycją zabezpieczaną są aktywa, zobowiązania, uwierzytelnione przyszłe zobowiązania
     lub planowane transakcje, jeżeli zostały one dokładnie zdefiniowane i ich wystąpienie
     jest prawdopodobne,
    istnieje korelacja pomiędzy zmianami wartości pozycji zabezpieczanej i instrumentu
     zabezpieczającego.

Instrument pochodny jest wyznaczany do zabezpieczenia i ujmowany jako taki od momentu
zawarcia transakcji do momentu jego wygaśnięcia. Zgodnie z Francuskimi Standardami
Rachunkowości wszystkie powiązania zabezpieczające rozliczane są zgodnie z jednym
modelem zabezpieczenia. Zyski lub starty z tytułu zabezpieczenia są ujmowane w oddzielnej
pozycji bilansu jako krótkoterminowe instrumenty finansowe, a następnie przenoszone do

                                                                                       65
rachunku wyników zgodnie z warunkami pozycji zabezpieczanej. W momencie realizacji
pozycji zabezpieczanej, instrument pochodny jest w następnych okresach rozliczany jako
spekulacyjny.




                                                                                   66
             3. KIERUNKI ROZWOJU STANDARDÓW
       MIĘDZYNARODOWYCH DOTYCZĄCYCH INSTRUMENTÓW
                         FINANSOWYCH


3.1.      Międzynarodowe Standardy Sprawozdawczości Finansowej
          dla Małych i Średnich Przedsiębiorstw (MSSF dla MŚP)

Celem Rady Międzynarodowych Standardów Rachunkowości (IASB) jest opracowanie
wysokiej jakości standardów rachunkowości umożliwiających sporządzenie porównywalnych
sprawozdań finansowych ogólnego przeznaczenia. Dotyczy to w szczególności emitentów
papierów wartościowych na rynkach regulowanych, które z mocy prawa zobowiązywane są
do przedstawiania w swoich sprawozdaniach finansowych (m.in. prospekty emisyjne,
sprawozdania finansowe roczne i okresowe) szerokiego zakresu informacji dotyczących
sytuacji majątkowej i finansowej oraz stosowanych zasad rachunkowości. Rozwój rynków
finansowych, a także dziedzin ekonomii związanych z zarządzaniem ryzykiem w ostatnich
latach spowodował również wzrost wymagań informacyjnych dla emitentów papierów
wartościowych. Zmiany znajdują również swoje odzwierciedlenie w ciągłym udoskonalaniu
i rozwijaniu Międzynarodowych Standardów Rachunkowości.

Jednakże zmiany te powodują także, że MSR są coraz bardziej szczegółowe i skomplikowane,
a ich wdrożenie i bieżące stosowanie wymaga przeznaczenia coraz większych zasobów.
Szczególnie może być to uciążliwe dla mniejszych przedsiębiorstw, które nie są jednostkami
publicznymi, a stosując MSR zobowiązane są do sporządzenia sprawozdania finansowego
zgodnie z tymi samymi wymaganiami co spółki emitujące papiery wartościowe na rynkach
regulowanych.

Problem ten został zidentyfikowany przez IASB i od 2003 roku trwały prace nad
opracowaniem zbioru standardów rachunkowości, który umożliwiałby małym i średnim
przedsiębiorstwom prezentowanie wysokiej jakości sprawozdań finansowych, przy
jednoczesnym ograniczeniu nakładów związanych z ich przygotowywaniem.

W lipcu 2009 roku IASB opublikowała Międzynarodowe Standardy Sprawozdawczości
Finansowej dla Małych i Średnich Przedsiębiorstw (MSSF dla MŚP). Istotne jest, że jako
kryterium klasyfikacji do małych i średnich przedsiębiorstw, dla których przeznaczone zostały
nowoopracowane standardy nie zostały wskazane suma aktywów, wysokość przychodów czy
poziom zatrudnienia, ale spełnienie następujących 2 warunków (par. 1.2.). Małe i średnie
przedsiębiorstwa są to jednostki, które:
      nie są jednostkami zainteresowania publicznego, oraz



                                                                                          67
    publikują sprawozdania finansowe ogólnego przeznaczenia dla zewnętrznych
     odbiorców, w tym dla właścicieli nie uczestniczących w zarządzaniu jednostką, obecnych
     i potencjalnych pożyczkodawców (kredytodawców) oraz kredytowych agencji
     ratingowych.

Wynika z tego, że niezależnie od rozmiarów prowadzonej działalności, małymi i średnimi
przedsiębiorstwami w rozumieniu MSSF dla MŚP, w szczególności nie mogą być (paragraf 1.3):
    jednostki, których instrumenty dłużne lub kapitałowe są przedmiotem obrotu na rynku
     regulowanym lub są w trakcie emisji takich instrumentów przeznaczonych do obrotu na
     rynku regulowanym, lub
    utrzymują aktywa powierzone przez szeroką grupę interesariuszy, co stanowi jej
     podstawową działalność (banki, instytucje kredytowe, zakłady ubezpieczeń, fundusze
     itp.)

Wymagania dotyczące instrumentów finansowych zostały w znaczący sposób uproszczon e
i ograniczone w stosunku do wymagań obecnych standardów MSR 32: Instrumenty
finansowe: prezentacja, MSR 39: Instrumenty finansowe: ujmowanie i wycena oraz MSSF 7:
Instrumenty finansowe – ujawnianie informacji.

MSSF dla MŚP zawiera dwa rozdziały regulujące kwestie związane z instrumentami
finansowymi:
    Rozdział 11 – Podstawowe instrumenty finansowe
    Rozdział 12 – Pozostałe zagadnienia dotyczące instrumentów finansowych

Jednostki stosujące MSSF dla MŚP mają wybór (par. 11.2) albo stosują:
    w całości postanowienia rozdziałów 11 i 12, albo
    postanowienia dotyczące ujmowania i wyceny zawarte w MSR39 oraz wymogi
     dotyczące ujawnień informacji zawarte w 11 i 12.

Nie przewiduje się możliwości stosowania MSSF 7 dla małych i średnich przedsiębiorstw.


3.1.1.   Podstawowe instrumenty finansowe

Jako podstawowe instrumenty finansowe uznaje się (par. 11.8):
    środki pieniężne,
    instrumenty dłużne (takie jak rozrachunki, rozrachunki wekslowe, pożyczki oraz kredyty
     udzielone lub wymagające zapłaty),
    zobowiązanie do uzyskania pożyczki lub kredytu, które:
     o    nie możes być rozliczone środkami pieniężnymi netto oraz


                                                                                         68
     o    gdy zobowiązanie jest wykonane i oczekuje się spełnienia warunków określonych
          w paragrafie 11.9,
    inwestycje w niewymienialne akcje           uprzywilejowane    oraz   akcje   zwykłe
     i uprzywilejowane bez opcji sprzedaży

Na podstawie paragrafu 11.9 zgodnie z wymogami rozdziału 11 ujmuje się wszystkie
instrumenty dłużne spełniające następujące warunki:
    zwroty na rzecz posiadacza posiadają:
     o    stała kwotę
     o    stałą stopę zwrotu
     o    zmienną stopę zwrotu
     o    kombinację stałej i zmiennej stopy zwrotu, pod warunkiem, że obie są dodatnie
    nie istnieją warunki powodujące utratę kapitału lub odsetek
    warunki zezwalające na wcześniejszą spłatę nie są uzależnione od przyszłych zdarzeń
    nie istnieją żadne wcześniejsze warunkowe zobowiązania do zwrotu lub spłaty
     z wyjątkiem zmiennych stóp oraz wcześniejszych spłat

W szczególności do podstawowych instrumentów finansowych nie zaliczają się np. akcje
posiadające opcje sprzedaży lub wymiany, instrumenty pochodne, inwestycje w zamienne
instrumenty dłużne itp.


3.1.2.   Początkowe ujęcie i wycena

Składnik aktywów finansowych lub zobowiązanie finansowe ujmuje się tylko wtedy, gdy
jednostka staje się stroną umowy instrumentu finansowego.

W momencie początkowego ujęcia instrumentu finansowego jego wycena następuje w cenie
transakcyjnej z uwzględnieniem kosztów transakcji (za wyjątkiem instrumentów finansowych
wycenianych w wartości godziwej przez wynik finansowy). W przypadku transakcji mających
charakter transakcji finansowych (np. odroczenie płatności powyżej zwykle przyjęty okres,
oprocentowanie odbiegające od rynkowego) instrument finansowy wycenia się w wartości
bieżącej przyszłych płatności zdyskontowanych za pomocą rynkowej stopy procentowej dla
podobnych instrumentów dłużnych.

Po początkowym ujęciu na koniec każdego okresu sprawozdawczego jednostka wycenia
instrumenty finansowe w następujący sposób (par. 11.14):
    instrumenty dłużne – według zamortyzowanego kosztu z zastosowaniem metody
     efektywnej stopy procentowej, z wyjątkiem krótkoterminowych instrumentów
     dłużnych, które wycenia się w niezdyskontowanej wartości wynagrodzenia do


                                                                                           69
     otrzymania lub zapłacenia oraz umów o charakterze transakcji finansowych, któ re
     wycenia się w wartości bieżącej przyszłych płatności zdyskontowanych rynkową stopą
     procentową dla podobnych instrumentów dłużnych,
    zobowiązania do otrzymania pożyczki – według ceny nabycia pomniejszonej o utratę
     wartości
    inwestycje w niewymienialne akcje uprzywilejowane i w zwykłe lub uprzywilejowane
     akcje bez opcji sprzedaży wycenia się w wartości godziwej, jeśli znajdują się
     w publicznym obrocie lub wartość tę można wiarygodnie ustalić. W pozostałych
     przypadkach w cenie nabycia pomniejszonej o utratę wartości

Rozdział 11 omawia również kwestie związane z wyceną według zamortyzowanego kosztu
metodą efektywnej stopy procentowej (paragrafy 11.15-11.20) oraz według wartości
godziwej (paragrafy 11.25-11.32). Standard MSR 39 zawiera wprawdzie bardziej szczegółowe
wytyczne dotyczące metod wyceny, jednakże wymagania dla małych i średnich
przedsiębiorstw są w tym zakresie podobne.


3.1.3.   Utrata wartości

Podobnie jak w przypadku pełnych MSR, Rozdział 11 (paragraf 11.21) wymaga, aby na koniec
każdego okresu sprawozdawczego jednostka oceniła, czy istnieją obiektywne dowody utraty
wartości składnika aktywów i niezwłocznie ujęła stratę w wyniku. Trwała utrata wartości jest
rozpatrywana dla aktywów finansowych wycenianych w cenie nabycia lub
w zamortyzowanym koszcie oraz dla instrumentów wycenianych w cenie nabycia. MSR 39
przewiduje również kwestie ujęcia trwałej utraty wartości dla aktywów finansowych
dostępnych do sprzedaży (wycena w wartości godziwej ze zmianami odnoszonymi do
kapitałów własnych), jednak dla małych i średnich przedsiębiorstw taka kategoria nie
występuje.

MSSF dla MŚP pozwala na odwrócenie straty z tytułu utraty wartości jeśli strata zmniejszyła
się i można to zmniejszenie obiektywnie powiązać ze zdarzeniami mającymi miejsce po ujęciu
utraty wartości. Dotyczy to również instrumentów kapitałowych, natomiast MSR39 nie
pozwala na odwracanie strat z aktywów finansowych wycenianych według kosztu (MSR39.66)
ani odwracaniu przez wynik finansowy start z aktywów dostępnych do sprzedaży (MSR39.69)


3.1.4.   Zaprzestanie ujmowania instrumentów finansowych

Zgodnie z paragrafem 11.33 zaprzestaje się ujmowania składnika aktywów finansowych tylko
wtedy, gdy:
    wygasają lub zostały zrealizowane prawa do przepływów pieniężnych lub
    przekazane zostaje zasadniczo całe ryzyko i korzyści z tytułu własności, lub


                                                                                         70
    mimo zatrzymania części znaczącego ryzyka i korzyści przekazana zostaje kontrola nad
     tym składnikiem aktywów.

Natomiast zobowiązania finansowe jednostka zaprzestaje ujmować tylko wówczas, gdy
obowiązek określony w umowie został wypełniony, umorzony lub wygasł.

Rozwiązania przyjęte dla małych i średnich przedsiębiorstw w tym zakresie są podobne do
rozwiązań MSR 39.


3.1.5.   Ujawnianie informacji

Zakres ujawnianych informacji dotyczących instrumentów finansowych dla małych i średnich
przedsiębiorstw został znacząco ograniczony w stosunku do pełnej wersji MSR. MSSF dla MŚP
nie przewiduje możliwości stosowania przez jednostki MSSF 7.

Jednostki ujawniają następujące informacje:
    wartości bilansowe dla poszczególnych kategorii aktywów i zobowiązań finansowych,
    pozwalające na ocenę wpływu instrumentów finansowych na sytuacje finansową
     i wyniki (np. stopa procentowa, harmonogram spłat ,ograniczenia itd.),
    sposób ustalania wartości godziwej,
    instrumenty kapitałowych, których dalsza wycena w wartości godziwej nie jest możliwa,
    transakcje, w których składniki aktywów nie kwalifikują się do zaprzestania ujmowania,
    zastawione aktywa finansowe stanowiące zabezpieczenie wierzytelności,
    przypadki niewywiązywania się z płatności i naruszenia warunków umów z tytułu
     zaciągniętych pożyczek (kredytów),
    pozycje dochodów, kosztów, zysków lub strat dotyczące zmiany wartości godziwej,
     odsetek i utraty wartości.


3.1.6.   Pozostałe instrumenty finansowe

Przepisy Rozdziału 12 stosuje się dla wszystkich instrumentów finansowych, za wyjątkiem:
    instrumentów objętych Rozdziałem 11,
    udziałów w jednostkach podporządkowanych,
    programów świadczeń pracowniczych,
    umów ubezpieczeniowych,
    kapitału własnego,
    niektórych umów leasingowych


                                                                                           71
    zapłaty warunkowej w przypadku połączenia przedsięwzięć.

Większość transakcji kupna lub sprzedaży składników niefinansowych (tj. zapasy, środki
trwałe itd.) nie stanowi instrumentu finansowego, jednakże przepisy Rozdziału 12 stosuje się
dla takich umów jeśli zawierają one klauzule, które mogą powodować powstanie
u kupującego lub sprzedającego strat innych niż wynikające z typowych dla takich umów
ryzyk, czyli innych niż zmiana ceny, kursu walutowego lub niedotrzymania warunków umowy.

Instrumenty finansowe, które są przedmiotem Rozdziału 12 ujmuje się wtedy, gdy jednostka
staje się stroną umowy i wycenia przy początkowym ujęcie w wartości godziwej.

Po początkowym ujęciu jednostka wycenia na koniec każdego okresu sprawozdawczego
instrumenty finansowe objęte Rozdziałem 12 w wartości godziwej ujmując skutki zmian
w wyniku finansowym. W przypadku instrumentów kapitałowych nie znajdujących się
w publicznym obrocie i których wartości godziwej nie można wiarygodnie zmierzyć, a także
w przypadku kontraktów powiązanych z takim instrumentami wycena następuje w cenie
nabycia pomniejszonej o utratę wartości.


3.1.7.   Rachunkowość zabezpieczeń

MSSF dla MŚP podobnie jak MSR39 pozwala wyznaczać powiązania zabezpieczające pomiędzy
instrumentem zabezpieczającym a pozycją zabezpieczaną, w celu uzyskania kompensującego
wpływu zysku lub straty z obu instrumentów w rachunku wyników.

Przed rozpoczęciem zabezpieczenia jednostka powinna formalnie wyznaczyć
i udokumentować powiązanie zabezpieczające poprzez określenie zabe zpieczanego ryzyka,
zabezpieczanej pozycji i instrumentu zabezpieczającego. Jednostka musi oczekiwać wysokiej
efektywności zabezpieczenia (par. 12.16). Jednakże w przeciwieństwie do MSR39 który
wymaga, aby jednostka dokonywała prospektywnego i retrospektywnego pomiaru
efektywności przynajmniej na dzień bilansowy i potwierdzała, że efektywność mieści się
w przedziale 80-125%, MSSF dla MŚP nie określają przedziału w jakim taka efektywność
powinna się mieścić. Nie wymagają również od jednostki pomiaru efektywności w ujęciu
wartościowym w trakcie trwania zabezpieczenia.

Paragraf 12.17 pozwala na stosowanie rachunkowości zabezpieczeń wyłącznie dla
następujących rodzajów ryzyka:
    ryzyko stopy procentowej instrumentu dłużnego wycenianego w zamortyzowanym
     koszcie,
    ryzyko walutowe lub ryzyko stopy procentowej wiążącego zobowiązania lub wysoce
     prawdopodobnej planowanej transakcji,
    ryzyko cenowe związane z posiadanym towarem lub wiążącym zobowiązaniem lub
     wysoce prawdopodobną planowaną transakcją zakupu lub sprzedaży towaru,

                                                                                         72
    ryzyko walutowe w inwestycji netto w jednostce działającej za granicą.

MSR39 nie ogranicza rodzajów ryzyka, które mogą podlegać zabezpieczeniu. Wymaga
wyłącznie, aby możliwa była identyfikacja i wycena ekspozycji na zabezpieczane ryzyko i aby
ryzyko to miało wpływ na rachunek wyników (nie można np. zabezpieczać ogólnego ryzyka
działalności).

MSSF dla MŚP ogranicza instrumenty zabezpieczające, które mogą być wyznaczone do
zabezpieczenia. Zgodnie z paragrafem 12.18 instrument zabezpieczający musi spełniać
wszystkie poniższe warunki, aby mógł zostać desygnowany do zabezpieczania:
    jest transakcją swap na stopy procentowe, transakcją swap na waluty obce, walutowym
     kontraktem terminowym forward, towarowym kontraktem terminowym forward, które
     będą wysoce efektywne w kompensowaniu zabezpieczanego ryzyka
    dotyczy strony zewnętrznej wobec jednostki sporządzającej sprawozdania
     (tj. zewnętrznej wobec grupy kapitałowej, segmentu lub pojedynczej jednostki, której
     dotyczy sprawozdanie),
    jego wartość nominalna jest równa wyznaczonej kwocie kapitału lub wartości
     nominalnej pozycji zabezpieczanej,
    posiada określony termin wymagalności nie późniejszy niż termin:
     o    wymagalności zabezpieczanego instrumentu finansowego,
     o    oczekiwanej zapłaty zobowiązań wynikających z umowy zakupu lub sprzedaży
          towaru lub
     o    wystąpienia wysoce prawdopodobnej przyszłej transakcji walutowej lub
          towarowej podlegających zabezpieczeniu,
    nie zawiera cech przedpłaty, możliwości wcześniejszego rozwiązania lub przedłużenia.

MSSF dla MŚP w szczególności nie pozwalają na desygnowanie do zabezpieczenia opcji, nawet
jeżeli są to opcje nabyte, a nie wystawione.

MSR39.72 nie ogranicza okoliczności, w których instrument pochodny może zostać
wyznaczony jako instrument zabezpieczany (z wyjątkiem niektórych wystawionych opcji).
Pozwala również na desygnowanie aktywów i zobowiązań finansowych niebędących
instrumentami pochodnymi do zabezpieczenia przed ryzykiem walutowym. Zgodnie
z MSR39.76 pojedynczy instrument może być wyznaczony do zabezpieczenia więcej niż
jednego rodzaju ryzyka. Do zabezpieczenia może być wyznaczone również złożenie dwóch lub
więcej instrumentów pochodnych (MSR 39.77)

MSR 39 nie zawiera również ograniczenia dotyczącego wartości nominalnej, terminu
wymagalności oraz przedpłacania, rozwiązywania lub przedłużania instrumentów



                                                                                        73
zabezpieczających. Wymaga jedynie, aby jednostka była wstanie potwierdzić, że te elementy
nie wpływają na wysoką efektywność zabezpieczania.


3.1.8.   Zabezpieczenie przed ryzykiem stałych stóp procentowych
         instrumentów finansowych lub przed ryzykiem cenowym towarów
         posiadanych przez jednostkę

Zabezpieczenie przed ryzykiem stałych stóp procentowych instrumentów finansowych lub
przed ryzykiem cenowym towarów posiadanych przez jednostkę działa podobnie jak model
zabezpieczenia wartości godziwej w MSR39. Jednostka ujmuje:
    instrument zabezpieczający jako składnik aktywów lub zobowiązań oraz zmianę wartości
     godziwej instrumentu zabezpieczającego w wyniku finansowym oraz
    zmianę wartości godziwej pozycji zabezpieczanej powiązanej z zabezpieczonym
     ryzykiem w wyniku finansowym oraz jako korektę wartości bilansowej.

W przypadku zaprzestania stosowania rachunkowości zabezpieczeń, wszelkie zyski lub starty
ujęte jako korekta wartości bilansowej pozycji zabezpieczanej są odpisywane przy
zastosowaniu efektywnej stopy procentowej przez pozostały okres istnienia tej pozycji.


3.1.9.   Zabezpieczenie przed ryzykiem zmiennych stóp procentowych
         instrumentów finansowych, ryzykiem walutowym lub ryzykiem
         cenowym związanym z towarami, dotyczące wiążącego
         zobowiązania, wysoce prawdopodobnej planowanej transakcji
         lub inwestycji netto w jednostce działającej za granicą

Zabezpieczenie to działa podobnie jak model zabezpieczenia przepływów pieniężnych
z MSR39. Jednostka ujmuje w pozostałych całkowitych dochodach zmianę wartości godziwej
instrumentu zabezpieczającego w części kompensującej zmianę wartości godziwej lub
oczekiwanych przepływów pieniężnych pozycji zabezpieczanej. Wszelka nadwyżka zmiany
wartości godziwej instrumentu zabezpieczającego jest ujmowana jako nieefektywność
zabezpieczenia w wyniku finansowym.

Zyski lub straty ujęte w pozostałych całkowitych dochodach przeklasyfikuje się do wyniku
finansowego w momencie, kiedy pozycja zabezpieczana ma wpływ na wynik finansowy lub
powiązanie zabezpieczające zostaje zakończone.


3.1.10. Dodatkowe ujawnienia informacji

Jednostki stosujące przepisy Rozdziału 12 dokonują wszystkich ujawnień informacji
wymaganych w Rozdziale 11. Dodatkowo jednostki stosujące zasady rachunkowości
zabezpieczeń powinny ujawnić dodatkowe informacje dla wszystkich swoich rodzajów

                                                                                      74
zabezpieczeń. Ujawnienia te jednakże nie mają aż tak szczegółowego charakteru jak te
wymagane przez MSSF7.



3.2.      Międzynarodowy Standard Sprawozdawczości Finansowej
          9 – Instrumenty finansowe

Mimo kilkukrotnych zmian do standardu MSR39 – Instrumenty finansowe – ujmowanie
i wycena, Rada Międzynarodowych Standardów Rachunkowości otrzymywała liczne uwagi
dotyczące problemów z jego zrozumieniem oraz zastosowaniem w praktyce. Wychodząc
naprzeciw zapotrzebowaniu użytkowników MSR oraz odbiorców sprawozdań finansowych
postanowiono o rozpoczęciu projektu mającego na celu zastąpienie MSR39 nowym
standardem MSSF9 – Instrumenty finansowe. Dodatkowym czynnikiem powodującym
przyśpieszenie prac nad zastąpieniem standardu MSR39 był kryzys finansowy i wywołana nim
dyskusja nad koniecznością wypracowania nowych rozwiązań, które w lepszy sposób
zabezpieczałyby sprawozdania finansowe przed gwałtownymi fluktuacjami spowodowanymi
problemami z jakimi zmagały się rynki finansowe w ostatnich latach.

Rada Międzynarodowych Standardów Rachunkowości postanowiła podzielić prace nad
nowym standardem na 3 fazy:
      Faza 1 – klasyfikacja i wycena aktywów i zobowiązań finansowych
      Faza 2 – utrata wartości
      Faza 3 – rachunkowość zabezpieczeń

Dzięki takiemu podziałowi prace nad poszczególnymi fazami mogą odbywać się niezależnie
od siebie i w momencie ukończenia któregoś z etapów odpowiednie rozdziały MSSF9 są
publikowane i zastępują wymagania MSR39 w tym zakresie. Takie podejście powoduje, że np.
prace nad fazą 2 dotyczącą utraty wartości, które wzbudzają najwięcej kontrowersji
i komentarzy, nie blokują możliwości wcześniejszego zastosowania pozostałych ukończonych
i opublikowanych faz.

Należy jednakże zaznaczyć, że emitenci papierów wartościowych z krajów członkowskich Unii
Europejskiej, którzy mają obowiązek sporządzania skonsolidowanych sprawozdań
finansowych zgodnie z Międzynarodowymi Standardami Rachunkowości, muszą stosować
standardy przyjęte w formie rozporządzenia UE. W związku z powyższym pomimo możliwości
częściowego wcześniejszego zastosowania MSSF9 po ukończeniu danej fazy, do czego
zachęca IASB, takie rozwiązanie nie będzie możliwe dla jednostek krajów członkowskich do
czasu przyjęcia MSSF9 jako prawnie obowiązującego w Unii Europejskiej. Natomiast proces
akceptacji i przyjęcia MSSF9 najprawdopodobniej nie zostanie rozpoczęty do czasu jego
ostatecznego zakończenia.


                                                                                      75
Początkowo zakończenie prac nad MSSF9 planowano tak, aby zaczął on obowiązywać dla
sprawozdań finansowych zaczynających się od 1 stycznia 2013 roku, termin ten następnie
został przesunięty na 1 stycznia 2015 roku. Jednakże ze względu na przeciągające się prace
nad częścią dotyczącą utraty wartości w ostatniej publikacji standardu z listopada 2013 Rada
postanowiła nie podawać nowej przewidywanej daty wdrożenia standardu do czasu
zakończenia wszystkich faz.


3.2.1.   Faza 1 – klasyfikacja i wycena aktywów i zobowiązań finansowych

W listopadzie 2009 roku IASB opublikowała pierwszą część Fazy 1 MSSF 9 dotyczącą
klasyfikacji i wyceny aktywów finansowych. W październiku 2010 roku została dodana
następna część dotyczącą klasyfikacji i wyceny zobowiązań finansowych. Wszystkie
opublikowane części standardu powinny być stosowane łącznie, jednakże w listopadzie 2013
roku IASB umożliwiła stosowanie wymagań dotyczących własnego ryzyka kredytowego
zobowiązań finansowych wycenianych w wartości godziwej przez wynik finansowych
niezależnie od zastosowania innych wymagań MSSF9 (par. 7.1.2).

Klasyfikacja aktywów finansowych zgodnie z MSR39 opierała się na intencji jednostki, dla
której dany instrument finansowy został nabyty. MSSF9 odchodzi od tego podejścia.
Jednostka klasyfikuje aktywa finansowe jako wyceniane według:
    zamortyzowanego kosztu lub
    wartości godziwej

w zależności od modelu biznesowego jaki został przyjęty w celu zarządzania aktywami
finansowymi oraz charakterystyce umownych przepływów finansowych z nimi związanych.
Pojęcie modelu biznesowego jest pojęciem szerszym niż dotychczasowe kryterium intencji
nabycia danego składnika aktywów finansowych. Jednostka nie dokonuje grupowania
pojedynczych instrumentów finansowych, natomiast klasyfikuje je zgodnie z przyjętym
modelem działania całej jednostki lub poszczególnych działów organizacyjnych
odpowiedzialnych za zarządzanie danym portfelem instrumentów finansowych. MSSF9
przewiduje sytuacje, w której w ramach jednej jednostki mogą istnieć działy posiadające różne
modele biznesowe, a w konsekwencji stosujące różne metody wyceny dla takiego samego
rodzaju aktywów finansowych.

Jednostka wycenia aktywa finansowe według zamortyzowanego kosztu jeżeli spełnione są
dwa warunki:
    celem modelu biznesowego jednostki jest utrzymywanie aktywów finansowych w celu
     uzyskania związanych z nimi umownych przepływów pieniężnych,
    umowne warunki aktywów finansowych pozwalają na uzyskanie w określonych
     terminach przepływów pieniężnych, które są wyłącznie płatnością kapitału lub odsetek
     od kapitału pozostającego do spłaty.

                                                                                          76
Tym samym MSSF 9 zlikwidował podział aktywów finansowych wycenianych według
zamortyzowanego kosztu na dwa portfele: pożyczki i należności, do którego klasyfikowane
były instrumenty dłużne nienotowane na aktywnym rynku oraz utrzymywane do terminu
wymagalności, do którego jednostka mogła klasyfikować instrumenty dłużne wyłącznie po
udowodnieniu, że ma możliwość i intencje utrzymywania danego instrumentu do tego
terminu. Przy zastosowaniu obecnego podejścia podział taki nie jest potrzebny, ze względu
na fakt, że jednostka może klasyfikować aktywa finansowe jako wyceniane według
zamortyzowanego kosztu tylko wtedy, gdy jej model biznesowy przewiduje utrzymanie
aktywów finansowych w celu uzyskania umownych przepływów, a nie ich wcześniejszej
odsprzedaży - czyli podobnie jak w przypadku dotychczasowego portfela aktywów
finansowych utrzymywanych do terminu wymagalności. Nowe podejście nie przewiduje
jednakże konieczności reklasyfikowania aktywów z tego portfela w przypadku złamania
intencji utrzymywania do terminu wymagalności (tainting), o ile zmianie nie uległ model
biznesowy jednostki.

Pozostałe aktywa finansowe wycenia są w wartości godziwej.

Reklasyfikacja aktywów finansowych jest możliwa tylko i wyłącznie wtedy, kiedy zmianie
ulega model biznesowy i dotyczy wszystkich instrumentów finansowych zarządzanych
w ramach tego modelu.

Niezależnie od przyjętego modelu biznesowego jednostka może również przy początkowym
ujęciu nieodwołalnie desygnować składnik aktywów finansowych jako wyceniany w wartości
godziwej przez wynik finansowy, jeżeli umożliwi to zmniejszenie niedopasowania księgowego
spowodowanego innymi zasadami wyceny lub ujmowania aktywów i zobowiązań.

Zobowiązania finansowe są klasyfikowane jako wyceniane według zamortyzowanego kosztu,
z wyjątkiem:
    zobowiązań finansowych wycenianych w wartości godziwej przez wynik finansowy
     (w tym instrumenty pochodne będące zobowiązaniami),
    zobowiązań finansowych powstałych w wyniku przeniesienia składnika aktywów
     finansowych nie klasyfikujących się do wyłączenia lub utrzymane jest zaangażowanie
     w przeniesionych aktywach,
    umów o gwarancję finansową,
    zobowiązań do udzielenia pożyczki poniżej rynkowej stopy procentowej.

Przy początkowym ujęciu jednostka może również nieodwołalnie desygnować zobowiązanie
finansowe jako wyceniane w wartości godziwej przez wynik finansowy jeżeli:
    eliminuje to lub poważnie redukuje niedopasowanie księgowe wynikające z odmiennych
     zasad wyceny lub ujmowania aktywów i zobowiązań, lub



                                                                                      77
    portfel zobowiązań finansowych lub aktywów i zobowiązań finansowych jest zarządzany
     i jego działalność jest oceniana na podstawie wartości godziwej, zgodnie
     z dokumentową strategią inwestycyjną lub zarządzania ryzykiem, a informacje takie są
     przekazywane wewnętrznie kluczowym osobom zarządzającym jednostką.

Zobowiązania finansowe nie podlegają reklasyfikacji.

Zyski lub starty powstałe na skutek wyceny instrumentów finansowych do wartości godziwej
są ujmowane w przychodach lub kosztach, z wyjątkiem:
    instrumentów finansowych wyznaczonych do zabezpieczenia
    inwestycji w instrumenty kapitałowe, dla których jednostka wybrała prezentację zysków
     lub strat jako inne całkowite dochody (FVOCI)
    zmiany ryzyka kredytowego zobowiązań finansowych wycenianych w wartości godziwej
     przez wynik finansowych, które jednostka jest zobowiązana ujmować jako inne
     całkowite dochody

Zmianie nie uległy zasady wyłączania instrumentów finansowych z bilansu i są one zasadniczo
regulowane w podobny sposób jak w MSR39.

Składnik aktywów finansowych jest wyłączany z bilansu wtedy i tylko wtedy gdy:
    wygasają umowne prawa do przepływów pieniężnych z tego składnika aktywów,
    następuje przeniesienie składnika aktywów finansowych które klasyfikuje się do
     przeniesienia

Oceniając, czy przeniesienie klasyfikuje się do wyłączenia z bilansu jednostka analizuje, czy
pomimo:
    zatrzymania prawa do otrzymywania przepływów pieniężnych ze składnika aktywów
     posiada umowny obowiązek do ich przekazania innej jednostce,
    przeniesienia praw do otrzymywania przepływów pieniężnych ze składnika aktywów
     jednostka zachowała niemalże całość ryzyka i korzyści,
    nie przeniesienia ani nie zachowania niemalże całości ryzyk i korzyści zachowała
     kontrolę nad tym składnikiem aktywów (utrzymanie zaangażowania).

Wyłączenie z bilansu może dotyczyć całego składnika aktywów finansowych lub jego części
(jeśli dotyczy specyficznie określonych przepływów pieniężnych, w pełni proporcjonalnego
udziału w przepływach pieniężnych lub w pełni proporcjonalnego udziału w specyficznie
określonych przepływach pieniężnych).

Zobowiązania finansowe są wyłączne z bilansu tylko wtedy, kiedy wygasają tzn. kiedy umowny
obowiązek został wypełniony, umorzony lub wygasł.



                                                                                          78
W przypadku instrumentów hybrydowych z wbudowanym instrumentem pochodnym, które
zawierają umowę zasadniczą będącą aktywem finansowym jednostka stosuje zasady wyceny
określone w MSSF9, dla całego instrumentu hybrydowego bez konieczności wydzielania
wbudowanego instrumentu pochodnego.

MSSF9 zachował jednakże obowiązek wyłączania wbudowanych instrumentów pochodnych
z umów hybrydowych, które zawierają umowę zasadniczą niebędącą aktywem finansowym
jeżeli spełnione są łącznie trzy kryteria:
    cechy ekonomiczne i ryzyka związane z instrumentem wbudowanym nie są ściśle
     powiązane z cechami ekonomicznymi i ryzykami związanymi z umową zasadniczą,
    samodzielny instrument o takich samych warunkach jak instrument wbudowany
     spełniałby definicję instrumentu pochodnego,
    umowa hybrydowa nie jest wyceniana w wartości godziwej przez wynik finansowy.

Jednostka może jednak wyznaczyć instrument hybrydowy, który zwiera umowę zasadniczą
niebędącą aktywem finansowym w całości do wyceny w wartości godziwej przez wynik
finansowy, chyba że:
    wbudowany instrument pochodny nie modyfikuje w sposób znaczący przepływów
     pieniężnych jakie byłyby w innym wypadku wymagane kontraktem,
    bez przeprowadzania dogłębnej analizy oczywiste jest, że przy początkowej ocenie
     podobnego instrumentu hybrydowego zabronione byłoby wydzielenie instrumentu
     wbudowanego.


3.2.2.   Faza 2 – utrata wartości

Zgodnie z MSR39.59 na każdy dzień bilansowy jednostka ocenia, czy istnieją obiektywne
dowody utraty wartości aktywów finansowych wynikające z jednego lub więcej zdarzeń
mających miejsce po początkowym ujęciu składników aktywów, a zdarzenie powodujące
stratę ma wpływ na oczekiwane przyszłe przepływy pieniężne wynikające ze składnika
aktywów, których wiarygodne oszacowanie jest możliwe. Nie ujmuje się strat oczekiwanych
w wyniku przyszłych zdarzeń, bez względu na stopień prawdopodobieństwa ich zajścia.

Model strat poniesionych był mocno krytykowany w trakcie kryzysu finansowego, ponieważ
w odbiorze wielu użytkowników i odbiorców sprawozdań finansowych straty z tytułu utraty
wartości aktywów finansowych były rozpoznawane w sprawozdaniach finansowych zbyt
późno. Również rozpoznanie strat w pełnej wysokości dopiero w momencie zajścia zdarzeń
potwierdzających utratę wartości powodowało gwałtowny negatywny wpływ na wyniki
finansowe wielu jednostek.

Liczne sygnały dochodzące z rynków w czasie kryzysu finansowego dotyczące konieczności
zmiany standardów rachunkowości spowodowały ze zarówno IASB, jak i amerykańska Rada

                                                                                     79
Standardów Rachunkowości Finansowej (FASB) rozpoczęły pracę nad nowym modelem
pozwalającym na ujmowanie prawdopodobnych strat z tytułu utraty wartości w okresie życia
instrumentu finansowego, a nie dopiero w momencie uzyskania dowodów na ich zajście.
Prace nad nowym modelem utraty wartości zostały włączone jako faza II do projektu nowego
standardu MSSF9 .

W listopadzie 2009 roku Rada Międzynarodowych Standardów Rachunkowości opublikowała
pierwszy projekt fazy 2 nowego standardu (Exposure Draft) Instrumenty finansowe:
zamortyzowany koszt i utrata wartości. Zgodnie z pierwszą propozycją jednostki przy
początkowym ujęciu składnika aktywów powinny modyfikować efektywną stopę procentową
o początkowe oczekiwania dotyczące ryzyka kredytowego i taką zmodyfikowaną efektywną
stopę procentową stosować do wyceny aktywów finansowych. Wszelkie późniejsze zmiany
wartości bilansowej wynikające ze zamiany oczekiwanych przyszłych przepływów pieniężnych
ujmowane powinny być w rachunku wyników. Podejście to wywołało jednakże dyskusje na
temat dużych komplikacji związanych z możliwością wdrożenia takiego modelu w praktyce.

Następnie w styczniu 2011 IASB łącznie z FASB opublikowały dokument uzupełniający
(Supplementary Document) Instrumenty finansowe: utrata wartości. Zgodnie z tym
podejściem utrata wartości nie była rozpoznawana poprzez korektę efektywnej stopy
procentowej o ryzyko kredytowe dla poszczególnych aktywów finansowych, ale ujmowana
jako łączny odpis z tytułu przewidywanych strat kredytowych w kwocie zależnej od tego, czy
dany składnik aktywów finansowych był w tzw. dobrej czy złej księdze („good book/bad
book”). Dla złej księgi jednostki miały rozpatrywać straty kredytowe za cały okres życia
instrumentu finansowego, natomiast dla dobrej w wysokości większej z:
    start kredytowych oczekiwanych w dającej się przewidzieć przyszłości,
    proporcjonalnej kwoty przewidywanych start za cały okres życia instrumentu
     finansowego.

Ostatni projekt zmian (Exposure Draft) Instrumenty finansowe: oczekiwane starty kredytowe
został opublikowany w marcu 2013 roku. Termin przesyłania komentarzy do nowych zmian
upływał w lipcu 2013 roku. Po przeanalizowaniu otrzymanych odpowiedzi w listopadzie 2013
roku Rada zdecydowała o zniesieniu planowanego do tej pory terminu wdrożenia nowego
standardu MSSF9 (1 stycznia 2015 roku) do czasu ukończenia prac nad fazą II projektu. Mimo,
że nowy termin nie został podany, szacuje się, że czas potrzebny na praktyczne wdrożenie
nowego standardu od czasu jego ogłoszenia, obejmujący m.in. opracowanie nowych procedur
operacyjnych, dostosowanie systemów informatycznych, pozyskanie odpowiednich danych
wejściowych itd. może wynosić około 3 lat.

Zgodnie z projektem z lipca 2013 roku nowy model utraty wartości powinien być stosowany
dla następujących aktywów finansowych:
    wycenianych według zamortyzowanego kosztu,


                                                                                        80
    wycenianych w wartości godziwej ze zmianami odnoszonymi w inne pozostałe dochody
     (FVOCI),
    zobowiązań do udzielenia pożyczki zawierających bieżące zobowiązanie do zwiększenia
     kredytu (z wyjątkiem wycenianych w wartości godziwej przez wynik finansowy),
    gwarancji finansowych z wyjątkiem wycenianych w wartości godziwej przez wynik
     finansowy,
    należności leasingowych.

Jednostki powinny rozpoznawać oczekiwane starty w sprawozdaniu z sytuacji finansowej
jako:
    odpis z tytułu oczekiwanych strat kredytowych („loss allowance”) w przypadku aktywów
     finansowych wycenianych według zamortyzowanego kosztu i należności leasingowych,
    rezerwy w przypadku zobowiązań do udzielenia pożyczki i gwarancji finansowych.

W przypadku aktywów finansowych wycenianych w wartości godziwej ze zmianami
odnoszonymi w inne pozostałe dochody, utrata wartości jest ujęta w sprawozdaniu z sytuacji
finansowej w wycenie instrumentu finansowego, natomiast jej pomiar jest konieczny w celu
ujęcia starty w rachunku wyników.

Jednostka powinna wyliczać oczekiwane starty kredytowe w wielkości równiej oczekiwanych
strat kredytowych za okres 12 miesięcy, o ile ryzyko kredytowe związane z instrumentem
finansowym nie zwiększyło się znacząco od momentu jego początkowego ujęcia. W takim
przypadku oczekiwane starty kredytowe są wyliczane za cały okres życia instrumentu. Jeżeli
jednak ryzyko kredytowe, pomimo zwiększenia się od początkowego ujęcia instrumentu
finansowego, jest ciągle niskie jednostka rozpoznaje oczekiwane straty kredytowe za okres 12
miesięcy.

Jeżeli jednostka wylicza oczekiwane starty kredytowe za cały okres życia instrumentu,
a w następnych okresach ryzyko kredytowe znacząco zmniejsza się, jednostka przelicza odpis
lub rezerwę z tytułu oczekiwanych strat kredytowych do wielkości odpowiadających
oczekiwanym stratom kredytowym za okres 12 miesięcy.

Dla należności handlowych (nie będących transakcjami finansowymi) jednostka stosuje
uproszczone podejście i wylicza oczekiwane straty kredytowe za cały okres życia instrumentu.
W przypadku należności handlowych będących transakcjami finansowymi oraz należności
leasingowych jednostka może wybrać uproszczone podejście, natomiast wtedy stosuje je dla
wszystkich tego typu aktywów finansowych.

Jednostka oceniając, czy ryzyko kredytowe wzrosło znacząco powinna porównywać
prawdopodobieństwo niewypłacalności w ciągu pozostałego okresu życia instrumentu z dnia
bilansowego oraz z momentu jego początkowego ujęcia. W tym celu powinny w większym
stopniu być wykorzystywane informacje dotyczące przyszłych przewidywanych zdarzeń niż

                                                                                         81
informacje historyczne. Tym niemniej standard uznaje, że o ile nie istnieją inne przesłanki, 30
dniowe opóźnienia w płatnościach mogą świadczyć już o znacznym pogorszeniu ryzyka
kredytowego.

Szacunek oczekiwanych strat kredytowych powinien być ustalony w sposób bezstronny
i odzwierciedlać ważoną prawdopodobieństwem kwotę ustaloną poprzez oszacowanie
różnych możliwych wyników. W kalkulacji należy uwzględnić również wartość pieniądza
w czasie. Jednostka nie musi uwzględniać wszystkich możliwych scenariuszy, natomiast
powinna rozważyć prawdopodobieństwo nastąpienia strat kredytowych nawet jeżeli jest ono
bardzo niskie. Dla 12 miesięcznych oczekiwanych strat kredytowych szacuje się
prawdopodobieństwo wystąpienia niewypłacalności w ciągu najbliższych 12 miesięcy,
natomiast w przypadku oczekiwanych strat kredytowych za okres całego życia
prawdopodobieństwo wystąpienia niewypłacalności w ciągu pozostałego okresu życia
instrumentu finansowego. Maksymalnym okresem, za który szacuje się oczekiwane ryzyko
kredytowe jest maksymalny okres, w którym zgodnie z umową jednostka jest narażona na to
ryzyko. Dokonując oszacowań jednostka powinna wykorzystywać najlepsze dostępne
informacje dotyczące zdarzeń historycznych, obecnych warunków oraz rozsądne prognozy
przyszłych zdarzeń oraz warunków ekonomicznych dostępnych na dzień bilansowy.

W przypadku renegocjacji warunków umowy lub innych modyfikacji, które nie spełniają
warunków wyłączenia z bilansu jednostka powinna oszacować nową wartość bilansową na
podstawie przepływów pieniężnych wynikających z nowych warunków umownych i ująć
zmiany wynikające z modyfikacji w rachunku wyników. W przypadku, kiedy jednostka nie
oczekuje odzyskania składnika aktywów finansowych powinna bezpośrednio pomniejszyć
jego wartość bilansową. Wyliczając wartość odpisu jednostka uwzględnia kwoty, które są
możliwe do odzyskania np. z tytułu przejętych zabezpieczeń.

Przychody odsetkowe są prezentowane w oddzielnej linii sprawozdania z całkowitych
dochodów i są kalkulowane metodą efektywnej stopy procentowej od wartości bilansowej
brutto składnika aktywów, z wyjątkiem:
    nabytych lub powstałych aktywów finansowych z początkową utratą wartości -
     efektywna stopa procentowa jest korygowana w celu uwzględniania początkowej utraty
     wartości i przychody odsetkowe wyliczane są od wartości netto według
     zamortyzowanego kosztu,
    innych aktywów, dla których na dzień bilansowy istnieją obiektywne dowody na utratę
     wartości - przychody odsetkowe wyliczane są przy zastosowaniu pierwotnej efektywnej
     stopy procentowej od wartości netto według zamortyzowanego kosztu.


3.2.3.   Faza 3 – rachunkowość zabezpieczeń

Zasady rachunkowości zabezpieczeń określone MSR39 były często krytykowane jako zbyt
restrykcyjne i nie oddające specyfiki zarządzania ryzykiem finansowym jednostek. Szczególnie
                                                                                            82
duże instytucje finansowe zarządzające ryzykiem na zasadzie portfelowej miały i stotne
problemy z dopasowaniem restrykcyjnych wymagań standardu do sposobu swojej
działalności. W związku z powyższym często jednostki, które wykorzystywały instrumenty
finansowe do zabezpieczenia określonych rodzajów ryzyka finansowego, nie stosowały zasad
rachunkowości zabezpieczeń. Powodowało to, że sprawozdania finansowe nie zawsze
odzwierciedlały faktyczny ekonomiczny skutek tych działań, a tym samym nie dostarczały
odpowiednich informacji na temat zarządzania ryzykiem przez jednostkę dla odbiorców
sprawozdań finansowych. Również gwałtowny rozwój rynków finansowych oraz metodologii
zarządzania ryzykiem w ostatnich latach sprawiły, że dotychczasowe zasady rachunkowości
zabezpieczeń w coraz większym stopniu odbiegły od praktyki rynkowej.

Podczas prac nad zmianami do MSR39 w 2003 roku Komisja Międzynarodowych Standardów
Rachunkowości uwzględniła postulaty dotyczące umożliwienia zastosowania rachunkowości
zabezpieczeń w przypadku dynamicznego zabezpieczania ryzyk dla portfeli instrumentów
(tzw. macro hedging). Dotychczasowe modele zabezpieczeń zostały uzupełnione o model
zabezpieczenia wartości godziwej portfela aktywów finansowych lub zobowiązań
finansowych przed ryzykiem stopy procentowej. Zmiany te jednakże nie w pełni
odzwierciedlały potrzeby rynku w tym zakresie.

Faza 3 projektu zastąpienia MSR39 nowym standardem miała na celu zmniejszenie
restrykcyjności zasad rachunkowości zabezpieczeń umożliwiając szersze ich zastosowanie,
a także lepsze dostosowanie tych zasad do rynkowej praktyki zarządzania ryzykie m przy
zastosowaniu instrumentów finansowych. Rozdziały dotyczące rachunkowości zabezpieczeń
zostały opublikowane w listopadzie 2013 roku. Jednakże zmiany nie obejmują przepisów
dotyczących macro hedgingu, ze względu na fakt, że Komisja zdecydowała o rozpoczęciu
osobnego projektu dotyczącego tego zagadnienia. Przewiduje się, że pierwsze propozycje
dotyczące nowych regulacji macro hedgingu będą przesłane do dyskusji w 2014 roku.

Wydzielenie macro hedgingu z projektu MSSF9 spowodowało, że po jego ogłoszeniu
jednostki, które do tej pory stosowały model zabezpieczenia wartości godziwej portfela nie
miałyby możliwości dalszego stosowania tego modelu. W związku z powyższym Komisja
umożliwiła stosowanie przepisów dotyczących macro hedgingu wynikających z MSR39
równolegle do stosowania innych przepisów MSSF9, do czasu ukończenia prac nad nowym
standardem regulującym kwestie macro hedgingu. W celu uniknięcia komplikacji w okresie
przejściowym również jednostki stosujące MSSF9 po raz pierwszy mogą kontynuować zasady
rachunkowości zabezpieczeń określone MSR39 zamiast wymagań rozdziału 6 MSSF9.

Instrumentami zabezpieczającymi mogą być instrumenty pochodne (z wyjątkiem niektórych
opcji wystawionych), ale również niebędące instrumentami pochodnymi aktywa lub
zobowiązania finansowe wyceniane w wartości godziwej przez wynik finansowy ( z wyjątkiem
tych zobowiązań finansowych, dla których zmiana wartości godziwej wynikającej z własnego
ryzyka kredytowego odnoszona jest na inne całkowite przychody). MSR39 pozwalał na
desygnowanie jako instrument zabezpieczający niebędące instrumentami pochodnymi

                                                                                       83
aktywa lub zobowiązania finansowe wyłącznie w celu zabezpieczenia ryzyka walutowego.
MSSF9 eliminuje to ograniczenie dla instrumentów wycenianych w wartości godziwej przez
wynik finansowy. Jednakże w przypadku zabezpieczenia innych rodzajów ryzyka niż ryzyko
kursowe, taki instrument może być wyznaczany do zabezpieczenia wyłącznie w całości lub
proporcji nominału natomiast nie dla poszczególnych rodzajów ryzyka (par. B6.2.5).

MSSF9 zwiększa ilość pozycji, które mogą być wyznaczone jako pozycja zabezpieczana. Oprócz
ujętych aktywów finansowych, zobowiązań finansowych, uprawdopodobnionych przyszłych
zobowiązań oraz wysoce prawdopodobnych przyszłych transakcji, standard pozwala również
na zabezpieczenie zagregowanych pozycji składających się ze złożenia ekspozycji oraz
instrumentu pochodnego. MSR39 nie pozwalał na wyznaczanie jako pozycji zabezpieczanej
instrumentu pochodnego (z wyjątkiem specyficznej sytuacji, kiedy opcja nabyta jest
zabezpieczana opcją wystawioną przy zabezpieczeniu wartości godziwej) (MSR39 IG F.2.1).

Jeżeli jednostka stosuje kredytowe instrumenty pochodne w celu zarządzania swoją
ekspozycją na ryzyko kredytowe może wyznaczyć do zabezpieczenia instrument finansowy
(lub jego część), który jest w ten sposób zarządzany, jeżeli:
    podmiot, którego dotyczy ekspozycja na ryzyko kredytowe jest ten sam co podmiot do
     którego odnosi się kredytowy instrument pochodny,
    pierwszeństwo płatności z instrumentu finansowego jest to samo co z instr umentu,
     który ma być dostarczony zgodnie z kredytowym instrumentem pochodnym.

Pozycją zabezpieczaną może być również ekspozycja na ryzyko kredytowe instrumentów
finansowych.

MSR39.82 zawiera ograniczenie pozwalające na zabezpieczenie składników niefinanso wych
wyłącznie przed ryzykiem kursowym lub wysokimi rodzajami ryzyka łącznie. Punkt ten był
często krytykowany ponieważ nie pozwalał np. na wyznaczenie do zabezpieczenia wyłącznie
ryzyka cenowego, w związku z czym jednostki nie mogły do zabezpieczenia wyznaczać np.
wyłącznie towarowych kontraktów futures denominowanych w walucie obcej (zwykle USD).
MSSF9 nie zawiera tego ograniczenia. Składniki niefinansowe mogą być (podobnie jak
instrumenty finansowe) wyznaczone do zabezpieczenia poszczególnych komponentów
ryzyka, pod warunkiem, że można je oddzielnie zidentyfikować oraz wiarygodnie zmierzyć.

Powiązanie zabezpieczające może być wyznaczone do rachunkowości zabezpieczeń jeżeli
spełnione są następujące warunki:
    powiązanie zabezpieczające składa się wyłącznie z instrumentów zabezpieczających
     i pozycji zabezpieczanych, które mogą być wyznaczone zgodnie ze standardem
    w momencie ustanowienia zabezpieczenia zostało ono formalnie wyznaczone
     i udokumentowano powiązanie zabezpieczające, a także cel zarządzania ryzykiem przez
     jednostkę oraz strategię ustanowienia zabezpieczenia


                                                                                       84
    spełnione są wymagania dotyczące efektywności zabezpieczenia.

Dokumentacja powiązania zabezpieczającego powinna zawierać: identyfikację instrumentu
zabezpieczającego, pozycji zabezpieczanej, zabezpieczanego ryzyka oraz opis sposobu,
w jakim jednostka ocenia efektywność zabezpieczenia, w tym analiza potencjalnych źródeł
nieefektywności zabezpieczenia oraz sposób wyznaczenia poziomu zabezpieczenia.

Jedną z większych zmian w stosunku do MSR39 jest podejście do wymagań dotyczących
efektywności zabezpieczenia. MSSF9 odchodzi od ilościowego pomiaru efektywności
i wymaga potwierdzania efektywności w sposób bardziej dopasowany do metod, jakimi
posługują się jednostki aktywnie zarządzające ryzykiem finansowym. Uznaje się, że
powiązanie zabezpieczające spełnia warunek efektywności zabezpieczenia, jeżeli:
    istnieje ekonomiczna relacja pomiędzy pozycją zabezpieczaną a instrumentem
     zabezpieczającym,
    efekt ryzyka kredytowego nie przeważa zmian wartości wynikającej z relacji
     ekonomicznej,
    poziom zabezpieczenia (hedge ration) jest taki sam jak wynikający z wielkości pozycji
     zabezpieczanej, którą jednostka faktycznie zabezpiecza oraz wielkości instrumentu
     zabezpieczającego jaki faktycznie jest wykorzystywany do zabezpieczenia tej wielkości
     pozycji zabezpieczanej.

Standard wymaga od jednostki potwierdzenia, że warunek efektywności zabezpieczenia jest
spełniony przed rozpoczęciem zabezpieczenia oraz przynajmniej na dzień bilansowy lub
w przypadku istotnych zdarzeń mogących mieć wpływ na efektywność zabezpieczenia. Test
efektywności odbywa się jednakże tylko prospektywnie i dotyczy przewidywań jednostki, co
do przyszłej efektywności. Jednostki nie dokonują retrospektywnego pomiaru efektywności
i nie muszą wykazywać, że mieści się ona w przedziale 80%-125% jak to było wymagane przez
MSR39. Co więcej, w przypadku, kiedy zabezpieczenie przestaje spełniać wymagania
dotyczące efektywności, a w dalszym ciągu przyjęty przy ustanowieniu tego zabezpieczenia
cel zarządzania ryzykiem jest spełniony, jednostka powinna dopasować poziom
zabezpieczenia w taki sposób, aby spełniało ono wymagania rachunkowości zabezpieczeń
(tzw. rebalancing) i w dalszym ciągu kontynuować stosowanie rachunkowości zabezpieczenia
dla tego powiązania. MSSF9 nie pozwala jednostkom na zaprzestanie w dowolnym momencie
stosowania rachunkowości zabezpieczeń, dla powiązań, które w dalszym ciągu spełniają
przyjęty cel zarządzania ryzykiem, lecz tylko wtedy, gdy przestają być spełnione kryteria
zabezpieczenia (po uwzględnieniu rebalancingu) (par. B.5.23) ( w szczególności wygaśnięcie
instrumentu zabezpieczającego).

MSSF 9 wyróżnia trzy rodzaje powiązań zabezpieczających:
    zabezpieczenie wartości godziwej,
    zabezpieczenie przepływów pieniężnych,

                                                                                       85
    zabezpieczenie inwestycji netto w podmiocie zagranicznym.

W przypadku modelu zabezpieczenia wartości godziwej zyski lub straty z instrumentu
zabezpieczającego są odnoszone do rachunku wyników, natomiast zyski lub starty z pozycji
zabezpieczanej korygują wartość bilansową tej pozycji i też odnoszone są do rachunku
wyników. Wyjątek stanowi zabezpieczenie instrumentów kapitałowych, dla których jednostka
wybrała prezentację zysków i strat wynikających z wyceny do wartości godziwej w innych
całkowitych dochodach . W takim przypadku zyski lub starty z wyceny instrumentu
zabezpieczającego odnoszone są do innych całkowitych dochodów. Jest to różnica w stosunku
do MSR39, w myśl którego, w przypadku zabezpieczenia aktywów finansowych
przeznaczonych do sprzedaży zyski lub straty z wyceny pozycji zabezpieczanej były odnoszone
do rachunku wyników. Stanowiło to pewną niekonsekwencję pomiędzy początkową
desygnacją wynikającą z intencji jednostki, a wymaganiami rachunkowości zabezpieczeń.

Model zabezpieczenia przepływów pieniężnych działa podobnie jak w MSR39. Oddzielna
pozycja kapitału własnego (kapitał rezerwowy z zabezpieczenia przepływów pieniężnych)
związana z zabezpieczaną pozycją jest korygowana do wartości niższej z:
    skumulowanych zysków lub strat na instrumencie zabezpieczającym od momentu
     ustanowienia zabezpieczenia,
    skumulowanych zmian wartości godziwej pozycji zabezpieczanej od momentu
     ustanowienia zabezpieczenia.

Efektywna część zysków lub start z wyceny instrumentu zabezpieczającego odpowiadająca
części ujętej w kapitale rezerwowym z zabezpieczenia przepływów pieniężnych jest
odnoszona do innych całkowitych dochodów, natomiast część nieefektywna do rachunku
wyników.

Kwota rozpoznana w kapitale rezerwowym z zabezpieczenia przepływów pieniężnych jest
ujmowana:
    jako korekta wartości początkowej w momencie kiedy planowana transakcja powoduje
     powstanie     składnika    aktywów   lub   zobowiązań     niefinansowych,   albo
     uprawdopodobnionego przyszłego zobowiązania wyznaczonego do zabezpieczenia
     wartości godziwej
    w pozostałych przypadkach, w rachunku wyników w tym samym momencie, w którym
     wpływ na rachunek wyników ma transakcja zabezpieczana.

Jeżeli w kapitale rezerwowym z zabezpieczenia przepływów pieniężnych ujęta jest strata
i jednostka oczekuje, że w całości lub w części nie będzie ona odzyskana w przyszłych
okresach, taka kwota powinna być ujęta od razu w rachunku wyników.

Model zabezpieczenia inwestycji netto w podmiocie zagranicznym działa podobnie jak model
zabezpieczenia przepływów pieniężnych. Zyski lub starty na instrumencie zabezpieczającym

                                                                                        86
stanowiące efektywną część zabezpieczenia odnoszone są do innych całkowitych dochodów,
a część nieefektywna ujmowana jest w rachunku wyników. Efektywna część zabezpieczenia
przenoszona jest do rachunku wyników w momencie całkowitej lub częściowej sprzedaży
jednostki zagranicznej.

Standard pozwala na rozdzielenie wartości godziwej wyznaczonych do zabezpieczenia opcji
na wartość wewnętrzną i czasową oraz wyznaczyć do zabezpieczenia wyłącznie wartość
wewnętrzną. Podobnie w przypadku transakcji forward można dokonać rozdzielenia na cenę
spot i element odsetkowy, a w przypadku walutowego instrumentu finansowego wydzielić
spread bazowy. Na podobne rozwiązanie pozwalał MSR39 i było on stosowane przez jednostki
w celu podwyższenia poziomu efektywności zabezpieczenia, a wydzielona część traktowana
była jako nieefektywność zabezpieczenia i ujmowana w rachunku wyników.

MSSF9 zawiera bardziej szczegółowe zasady ujęcia wydzielonej wartości czasowej opcji.
Zmiana wartości godziwej części czasowej opcji ujmowana jest w innych całkowitych
dochodach i rozliczna w zależności od tego, czy opcja zabezpiecza pozycję zabezpieczaną
związaną:
    z transakcją – rozliczana w podobny sposób jak w przypadku modelu zabezpieczenia
     przepływów pieniężnych (tj. jako korekta wartości początkowej w przypadku
     zabezpieczenia pozycji niefinansowej lub do rachunku wyników w tym samym
     momencie co pozycja zabezpieczana w przypadku instrumentów finansowych),
    z czasem – amortyzowana w tym samym czasie, w jakim efekt zabezpieczenia
     wynikający z wartości wewnętrznej opcji ma wpływ na rachunek wyników (lub inne
     całkowite dochody w przypadku zabezpieczenia instrumentu kapitałowego FVOCI)

Podobne ujęcie jednostka może stosować w przypadku wyłączenia elementu odsetkowego
transakcji forward lub spreadu bazowego walutowego instrumentu finansowego.

MSR39.83 pozwalał na zabezpieczenie grupy podobnych aktywów lub podobnych
zobowiązań, jeżeli poszczególne instrumenty w grupie narażone były na wspólne ryzyko
wyznaczone do zabezpieczenia i zmiana wartości godziwej poszczególnych elementów grupy
wynikająca z zabezpieczanego ryzyka była proporcjonalna do zmiany wartości godziwej całej
grupy. Jako pozycja zabezpieczana nie mogła jednak być wyznaczana pozycja netto (MSR39
AG 101).

MSSF9 pozwala na wyznaczanie do zabezpieczenia grupy (w tym również grupy tworzącej
pozycję netto) jeżeli spełnione są następujące warunki:
    grupa składa się z pozycji, które pojedynczo mogą być wyznaczone jako pozycje
     zabezpieczane,
    pozycje w grupie są zarządzane łącznie na podstawie grupy dla celów zarządzania
     ryzykiem,


                                                                                      87
    w przypadku zabezpieczenia przepływów pieniężnych grupy pozycji, dla których nie
     oczekuje się, że zmienność przepływów pieniężnych będzie w przybliżeniu
     proporcjonalna do zmienności przepływów pieniężnych grupy jest to zabezpieczenie
     ryzyka walutowego oraz wyznaczenie pozycji netto określa okres, w którym oczekuje
     się, że planowane transakcje będą miały wpływ na rachunek wyników, a także ich
     charakter i ilość.

Komponent grupy spełniający kryteria pozycji zabezpieczanej może być pozycją
zabezpieczaną, jeżeli jest to zgodne z celem zarządzania ryzykiem jednostki. Komponent
warstwowy grupy (layer komponent) spełnia kryteria pozycji zabezpieczanej wyłącznie, jeżeli:
    jest oddzielnie identyfikowalny i można go wiarygodnie wycenić,
    celem zarządzania ryzykiem jest zabezpieczenie komponentu warstwowego,
    pozycje w grupie, z której wyznaczony jest komponent warstwowy są narażone na to
     samo ryzyko, w związku z powyższym dla wyceny zabezpieczanego komponentu nie ma
     większego znaczenia, które pozycje w grupie go tworzą,
    w przypadku zabezpieczenia ujętych pozycji, jednostka może zidentyfikować pozycje
     grupy, z której komponent warstwowy został zdefiniowany, w celu poprawnego ujęcia
     księgowego pozycji zabezpieczanej,
    każdy element grupy zawierający opcje przedpłaty uwzględnia ją przy wycenie do
     wartości godziwej.

Jednostka może wyznaczyć do zabezpieczenia również zerową pozycję netto, jeżeli wartość
tej pozycji może zmieniać się w czasie, a przyjęta strategia zabezpieczenia ryzykiem
przewiduje bieżące zabezpieczanie podobnej pozycji w czasie. Rachunkowość zabezpieczeń
może być w takim przypadku stosowana, jeżeli zastosowanie zwykłych zasady rachunkowości
powodowałby, że efekt znoszącego się ryzyka z pozycji netto nie byłby właściwie
prezentowany w sprawozdaniu finansowym.

W przypadku zabezpieczenia grupy ze znoszącą się ekspozycją na ryzyko, dla której
zabezpieczane ryzyko wpływa na różne pozycje rachunku wyników lub innych całkowitych
dochodów, przychody lub koszty wynikające z zabezpieczenia powinny być prezentowane w
oddzielnej pozycji. W modelu zabezpieczenia wartości godziwej zyski lub starty
z zabezpieczenia w sprawozdaniu z sytuacji finansowej korygują wartość poszczególnych
składników grupy.




                                                                                         88
                              4. REKOMENDACJE


4.1.      Rozważenie opcji podziału jednostek na dwie grupy

Jednym z wymagań dotyczącym zakresu niniejszego Raportu jest rozważenie opcji podziału
jednostek prowadzących księgi rachunkowe i sporządzających sprawozdania finansowe
zgodnie z ustawą o rachunkowości na dwie grupy:

a)     grupę 1 – jednostki małe i mikro (dla których regulacje w zakresie instrumentów
       finansowych miałyby być określone w ustawie o rachunkowości w zakresie
       uproszczonych zasad ich ewidencji, wyceny oraz prezentacji w sprawozdaniu
       finansowym)
b)     grupę 2 – jednostki średnie i duże oraz zainteresowania publicznego (dla których
       miałoby miejsce w zakresie instrumentów finansowych odesłanie do stosowania MSSF)

Należy zaznaczyć, że zgodnie z obowiązującymi przepisami, jednostki nie podlegające
obowiązkowi badania sprawozdań finansowych zgodnie z art. 61 ust. 1 ustawy
o rachunkowości mogą nie stosować przepisów rozporządzenia w sprawie szczegółowych
zasad uznawania, metod wyceny, zakresu ujawniania i sposobu prezentacji instrumentów
finansowych. Paragraf 2.2 rozporządzenia został dodany w 2004 roku na skutek licznych
komentarzy dotyczących zbyt skomplikowanych zasad rachunkowości instrumentów
finansowych oraz bardzo szczegółowego zakresu ujawnień wymaganych rozporządzeniem.
Dotyczyło to w szczególności małych jednostek stosujących instrumenty finansowe w bardzo
ograniczonym zakresie, a które zgodnie z pierwotną wersją rozporządzenia z 2001 roku
zobowiązane były do stosowania tych samych zasad rachunkowości co inne jednostki.
Jednostki, które skorzystały z możliwości zwolnienia stosują ogólne zasady wyceny wynikające
z ustawy o rachunkowości oraz ujawniają informacje na temat instrumentów finansowych
w ograniczonym zakresie określonym w par. 2a rozporządzenia.

Pozostawienie wydzielonej grupy jednostek mogących stosować uproszczone zasady
rachunkowości instrumentów finansowych wydaje się jak najbardziej uzasadnione. Wynika to
przede wszystkim z faktu, że rozwiązanie takie przyjęto w 2004 roku na skutek licznych
sugestii płynących ze środowisk profesjonalnych i oczekiwań rynku w tym zakresie.

Dodatkowym argumentem jest również mocno podkreślana w preambule do Dyrektywy
Parlamentu Europejskiego i Rady 2013/34/UE z 26 czerwca 2013 roku konieczność
zmniejszenia obciążeń administracyjnych wynikających z przepisów dotyczących
rachunkowości, w szczególności dla małych i średnich przedsiębiorstw.




                                                                                         89
W dalszej części Raportu przedstawione zostaną propozycje zasad przydziału jednostek do
grupy 1 oraz propozycje uproszczonych zasad rachunkowości instrumentów finansowych,
które mogłyby tej grupy dotyczyć.

Wyodrębnienie grupy 1 jednostek stosujących uproszczone zasady powoduje konieczność
ustalenia zasad rachunkowości instrumentów finansowych dla pozostałych jednostek. Jak to
zostało przedstawione w rozdziale 1.1 niniejszego Raportu zgodnie z Rozporządzeniem
1606/2002 Polska nałożyła obowiązek stosowania MSR, ale dotyczy on po pierwsze wyłącznie
skonsolidowanych sprawozdań finansowych, a po drugie tylko banków i jednostek, których
papiery wartościowe są dopuszczone do obrotu na rynku regulowanym państw członkowskich
EU. Ustawa o rachunkowości nie nakłada na żadne jednostki obowiązku sporządzania
jednostkowych sprawozdań finansowych. W związku z powyższym jednostki, które zgodnie
z art. 45 są wyłączone z możliwości stosowania MSR lub nie podjęły decyzji o stosowaniu MSR
przy sporządzaniu jednostkowych sprawozdań finansowych stosują przepisy rozporządzenia
w sprawie instrumentów finansowych, lub jeśli zostały dla nich wydane, przepisy
rozporządzeń w sprawie szczególnych zasad rachunkowości dla wyznaczonych grup jednostek
(banki, zakłady ubezpieczeń i reasekuracji, spółdzielcze kasy oszczędnościowo -kredytowe,
fundusze inwestycyjne i emerytalne, biura maklerskie).

Przyjęcie rozwiązania polegającego na bezpośrednim odwołaniu przepisów dotyczących zasad
rachunkowości instrumentów finansowych do MSR jest możliwe na podstawie art. 8 ust. 6
Dyrektywy, który pozwala państwom członkowskim zezwolić lub nakazać ujmowanie, wycenę
lub ujawnianie informacji na temat instrumentów finansowych zgodnie z MSR przyjętymi na
mocy rozporządzenia 1606/2002. Należy jednak zwrócić uwagę, że jak to zostało dokładnie
omówione w rozdziale 1.2 niniejszego Raportu, rozporządzenie w sprawie instrumentów
finansowych było w znacznym stopniu oparte na rozwiązaniach MSR obowiązujących
w momencie jego tworzenia (2001 rok). Brak bezpośredniego odwołania do MSR powoduje,
że nie wszystkie zmiany jakie zostały wprowadzone do MSR po 2001 roku, znajdują swoje
odzwierciedlenie w rozporządzeniu w sprawie instrumentów finansowych (np. zmienione
definicje kategorii instrumentów finansowych, opcja wyceny w wartości godziwej, zasady
wyłączania z bilansu, model zabezpieczenia portfelowego, rozszerzony zakresu ujawnień
wynikający z MSSF7). Z drugiej jednak strony rozporządzenie w sprawie instrumentów
finansowych było zmieniane pod kątem możliwości reklasyfikacji instrumentów finansowych
w 2008 roku po kryzysie finansowym i przyjęte w Polsce rozwiązania zostały oparte na
zmianach jakie zostały wprowadzone do MSR39. Rozporządzenie w sprawie szczególnych
zasad rachunkowości banków jest nawet w większym stopniu dopasowane do
obowiązujących MSR, co zostało omówione w rozdziale 1 niniejszego Raportu. W związku
z powyższym nie można stwierdzić, że brak bezpośredniego odwołania do MSR powoduje, że
polskie przepisy dotyczące rachunkowości instrumentów finansowych w sposób bardzo
znaczących odbiegają od MSR. Natomiast skutki przyjęcia takiego rozwiązania zostaną
omówione w dalszej części Raportu.


                                                                                        90
4.2.      Zasady podziału jednostek stosujących zasady
          rachunkowości instrumentów finansowych

Zgodnie z obecnie obowiązującymi przepisami kryterium wydzielenia jednostek zwolnionych
z obowiązku stosowania przepisów rozporządzenia w sprawie instrumentów finansowych
i stosujących ogólne rozwiązania wynikające z ustawy o rachunkowości jest wynikający z art.
64 ust. 1 obowiązek badania sprawozdania finansowego. Polskie przepisy nie odwołują się
w tym kontekście o małych i mikro jednostek jak w przypadku proponowanej powyżej „grupy
1”.

Punkt 4 art. 64 ust. 1 definiuje wprawdzie, że badaniu sprawozdań finansowych podlegają
jednostki spełniające co najmniej dwa z trzech kryteriów:
      średnioroczne zatrudnienie co najmniej 50 osób
      suma aktywów 2,5 mln euro
      przychodny netto 5 mln euro

Zgodnie z tym punktem można mówić o podziale na małe i większe jednostki, natomiast
pozostałe punkty art. 64 mówią o obowiązku badania sprawozdań finansowych nie ze
względu na rozmiar prowadzonej działalności lecz jej rodzaj lub formę prawną. W związku
z powyższym obecnych zasad podziału jednostek, które mogą stosować uproszczone zasady
rachunkowości instrumentów finansowych nie można uznać za tożsame z proponowanym
kryterium „małych jednostek”.

W przypadku banków, zakładów ubezpieczeń i reasekuracji, spółdzielczych kas
oszczędnościowo-kredytowych, funduszy inwestycyjnych i emerytalnych ze względu na
szczególny charakter tych jednostek jako instytucji zaufania publicznego wydane zostały
rozporządzenia w sprawie szczególnych zasad rachunkowości i jednostki te stosują
rozporządzenie w sprawie instrumentów finansowych tylko w tej części, która nie jest
regulowana przepisami szczegółowymi. Jednakże w przypadku spółek akcyjnych, które
zgodnie z art. 63 ust. 1 pkt 4 podlegają obowiązkowi badania sprawozdania finansowego,
nawet w przypadku małych rozmiarów działalności nie mogą one zastosować uproszczonych
zasad rachunkowości instrumentów finansowych.

Proponowane podejście wydzielenia w „grupie 1” małych i mikro przedsiębiorstw jest
rozwiązaniem, które wydaje się wynikać w kontekście Dyrektywy 2013/34/UE, które wyróżnia
jednostki interesu publicznego ze względu na charakter prowadzonej przez nie działalności,
ich wielkość lub liczbę zatrudnionych pracowników, natomiast nie wymienia formy prawnej
(art. 2 ust. 1). W związku z powyższym spółki akcyjne o niewielkim zakresie działalności, które
nie są jednostkami interesu publicznego, mogłyby również być zaliczone do małych
przedsiębiorstw i miałyby prawo stosowania uproszczonych zasad rachunkowości
instrumentów finansowych.


                                                                                            91
Dodatkowo należy zauważyć, że zgodnie z definicją wynikającą z Dyrektywy małe jednostki to
jednostki, które na dzień bilansowy nie przekraczają limitu dwóch z trzech wielkości:
    średnioroczne zatrudnienie co najmniej 50 osób
    suma aktywów 4 mln euro
    przychodny netto 8 mln euro

Za wyjątkiem średniorocznego zatrudnienia wielkości te są wyższe od obecnie
obowiązującego w Polsce kryterium badania sprawozdań finansowych. Wynika z tego, że
zastosowanie definicji małych jednostek określonych w Dyrektywie spowodowałoby objęcie
uproszczonymi zasadami rachunkowości nie tylko część małych spółek akcyjnych, ale również
innych spółek, których rozmiary działalności są wyższe niż określone w art. 64 us t. 1 pkt 4
ustawy a niższe od kwot wynikających z dyrektywy (suma aktywów pomiędzy 2,5 mln - 4 mln
euro, przychody netto pomiędzy 5 mln – 8 mln euro).

Wydaje się jednak, że przyjęcie limitów ustalonych w Dyrektywie i tym samym zwiększenie
liczby jednostek, które mogłyby stosować uproszczone zasady rachunkowości byłoby
korzystne, ponieważ Dyrektywa nie pozwala krajom członkowskim narzucać małym
jednostkom obowiązków sporządzania, ujawniania i ogłaszania informacji zawartyc h
w sprawozdaniach finansowych poza wymogi Dyrektywy (z wyjątkiem pewnych informacji
podatkowych) (art. 4 ust. 6 Dyrektywy). W związku z powyższym przyjęcie dla „grupy 1”
obecnie obowiązujących niższych limitów, mogłoby w konsekwencji oznaczać konieczność
utworzenia dodatkowej grupy dla małych spółek, które obecnie podlegają obowiązkowi
badania (np. obowiązki dotyczące zakresu ujawniania informacji zgodnie z artykułem 17
Dyrektywy dla jednostek małej wielkości są bardziej ograniczone niż dla jednostek średnich,
dużych i interesu publicznego). Przyjęcie jako kryterium podziału definicji małych jednostek
wynikającej z Dyrektywy pozwoliłoby na uniknięcie tych dodatkowych komplikacji.

Oddzielną kwestią pozostaje sprawa jednostek interesu publicznego, które mają obecnie
przepisy regulowane rozporządzeniami w sprawie szczególnych zasad rachunkowości.
W przypadku tych jednostek wydaje się, że zachowanie oddzielnych przepisów w zakresie
wynikającym ze szczególnej specyfiki działania tych jednostek oraz zabezpieczenia interesów
społecznych jest niezbędne. Natomiast jak to było podkreślane w trakcie spotkań roboczych
z przedstawicielami środowisk profesjonalnych ogólne zasady dotyczące np. klasyfikacji
i wyceny instrumentów finansowych dla wszystkich tych jednostek powinny zostać
ujednolicone. Natomiast jak to zostało przedstawione w rozdziale 1 niniejszego raportu,
zgodnie z obecnie obowiązującymi przepisami zasady te są w znacznej części niespójne.
Dodatkowo ze względu na fakt, że ze względu na rodzaj prowadzonej działalności,
instrumenty finansowe stanowią znaczącą część pozycji bilansowych tych jednostek, nie
powinny one raczej stosować uproszczonych zasad rachunkowości instrumentów
finansowych. W związku z powyższym niezależnie od rozmiarów prowadzonej działalności
w części ogólnej dotyczącej zasad rachunkowości powinny być traktowane jako jednostki

                                                                                         92
„grupy 2” z zachowaniem szczególnych zasad regulowanych oddzielnymi przepisami. Jest to
zgodne z Dyrektywą, która pozwala państwom członkowskim wskazać jednostki interesu
publicznego ze względu na rodzaj działalności nie zależnie od ich rozmiaru.



4.3.     Przyjęcie bezpośredniego odwołania do MSR

Przyjęcie bezpośredniego odwołania do MSR może na mocy rozporządzenia nr 1606/2002
dotyczyć przyjęcia pełnych MSR lub zgodne z art. 8 ust 6 Dyrektywy 2013/34/UE z dnia 26
czerwca 2013 roku może być ograniczone i dotyczyć wyłącznie ujmowania, wyceny
i ujawniania instrumentów finansowych. Ponieważ zakres niniejszego Raportu obejmuje
wyłącznie przepisy dotyczące instrumentów finansowych, więc z tego punktu widzenia oba
rozwiązania są tożsame.

Oznacza to, że dla jednostek zaliczanych do „grupy 2” odwołanie bezpośrednio do MSR jest
formalnie możliwe. Należy jednak rozważyć skutki takiego rozwiązania i czy faktyczne korzyści
są większe niż koszty związane z odwołaniem zasad rachunkowości instrumentów
finansowych od MSR.

Niewątpliwą zaletą jest bezpośrednie odwołanie do przepisów w zakresie rachunkowości
instrumentów finansowych, które obok US GAAP są uznawane za najbardziej rozwinięte
i zaawansowane na świecie. MSR są obok krajów Unii Europejskiej przyjęte również w wielu
innych krajach na różnych kontynentach. Powodowałoby to, że sprawozdania finansowe
przygotowywane przez polskie firmy w zakresie instrumentów finansowych byłyby
porównywalne i akceptowane również za granicą bez koniczności ich dodatkowej modyfikacji,
co często ma miejsce np. w przypadku podmiotów, które obecnie nie są objęte możliwością
sporządzania sprawozdań zgodnie z MSR, a aktywnie działają na rynkach międzynarodowych.
Rozwiązanie takie byłoby również korzystne w przypadku zagranicznych odbiorców
sprawozdań finansowych, którzy mogą nie znać zasad rachunkowości instrumentów
finansowych obowiązujących w Polsce, a są zainteresowani współpracą lub inwestycjami
w Polsce.

Również w Polsce nie występowałyby różnice pomiędzy sprawozdaniami finansowymi
podmiotów, które obecnie mogą stosować MSR przy sporządzaniu sprawozdań finansowych,
a podmiotami, które stosują polskie zasady rachunkowości. Niewątpliwie takie rozwiązanie
zwiększyłoby przejrzystość i porównywalność sprawozdań finansowych, co zazwyczaj
zwiększa konkurencyjność przedsiębiorstw, a tym samym wzmocnienie i rozwój rynku
kapitałowego.

Polskie jednostki mogłyby również w takim przypadku bezpośrednio korzystać z interpretacji,
objaśnień stosowania, wytycznych implementacyjnych, czy uzasadnień wniosków do MSR,
które w przypadku zasad rachunkowości instrumentów finansowych są szczególnie
rozbudowane. Obecnie zasady te można wprawdzie stosować w przypadkach braku
                                                                                          93
odpowiedniego krajowego standardu rachunkowości, jednakże jednostki, które nigdy
wcześniej nie stosowały MSR, często mają wiedzę na ten temat ograniczoną do samej treści
standardów nie mając nawet świadomości, że takie dodatkowe objaśnia można uzyskać.

Przyjęcie odwołania do MSR oznaczałoby jednak przyjęcie pełnych standardów przynajmniej
w zakresie ujmowania, wyceny i ujawniania instrumentów finansowych, czyli obejmowało
MSR32, MSR39 oraz MSSF7, a także odnoszące się do nich interpretacje. Rozporządzenie
w sprawie instrumentów finansowych jest w dużej mierze oparte o rozwiązania MSR32
i MSR39, ale obowiązujące w 2001 roku, kiedy zostało opublikowane. Późniejsze zmiany do
standardów zostały tylko częściowo uwzględnione w polskich przepisach. MSSF7, który
obowiązuje od 2007 roku nie został w zmianach rozporządzenia uwzględniony, a standard ten
ze względu na znacznie rozbudowaną część dotyczącą ujawnień w zakresie zarządzania
ryzykami finansowymi jest uważany za bardzo pracochłonny.

Odwołanie do MSR powodowałoby, że wszelkie zmiany wprowadzane w standardach
automatycznie po przyjęciu przez Unię Europejską obowiązywałby w Polsce bez konieczności
dodatkowych zmian ustawy o rachunkowości lub przepisów wykonawczych. Sytuacja taka
w szczególności może dotyczyć nowego standardu MSSF9, po zakończeniu prac nad nim
i ewentualnym przyjęciu przez Unię Europejską. Biorąc pod uwagę liczne kontrowersje
i uwagi, które w trakcie prac nad tym standardem wywołują np. proponowane zmiany do
metodologii rozpoznawania trwałej utraty wartości, należałoby już obecnie zastanowić się jaki
wpływ może spowodować konieczność przyjęcia tego standardu przez polskie jednostki (np.
kosztów opracowania nowych modeli wyceny, wdrożenia systemów informatycznych itd).

Dodatkowo należy zauważyć, że banki, czyli instytucje finansowe, których zasady
rachunkowości instrumentów finansowych dotyczą w największym stopniu, mają wynikający
z ustawy o rachunkowości obowiązek sporządzania sprawozdania skonsolidowanego zgodnie
z MSR. Inne instytucje finansowe podlegające kontroli Komisji Nadzoru Finansowego mają
zasady rachunkowości określone rozporządzeniami o szczególnych zasadach rachunkowości,
które w części dotyczącej zasad rachunkowości dotyczących instrumentów finansowych też
są w znacznym stopniu rozbudowane.

W przypadku instytucji niefinansowych stopień zastosowania instrumentów finansowych ze
względu na samą specyfikę działalności jest znacznie mniejszy, a mimo to również
sprawozdania skonsolidowane emitentów papierów na rynkach regulowanych są
obligatoryjnie sporządzane zgodnie z MSR. A więc znaczna część największych polskich
przedsiębiorstw jest tym obowiązkiem objęta.

Zakładając, że „grupa 2”, której dotyczyłoby odwołanie do MSR obejmowałaby średnie i duże
jednostki, to należałoby również uwzględnić fakt, że przejście na MSR przez jednostki
dotychczas stosujące przepisy rozporządzenia w sprawie instrumentów finansowych mogłoby
spowodować zwiększenie obciążeń administracyjnych związanych ze sporządzaniem
sprawozdań finansowych dla tych jednostek. W konsekwencji byłoby to również sprzeczne

                                                                                          94
z zasadami przyjętymi w preambule do Dyrektywy 2013/34/UE, która mówi o zmniejszeniu
obciążeń zwłaszcza dla małych i średnich przedsiębiorstw. Nie ma tu mowy wprawdzie
o dużych jednostkach, ale w przypadku średnich jednostek mogłoby to oznaczać konieczność
zaliczenia ich do „grupy 1”, albo utworzenia nowej grupy, która nie stosowałaby
uproszczonych zasad rachunkowości, ale również nowe zasady nie nakładałby większych
obciążeń niż obecnie obowiązujące rozporządzenie w sprawie instrumentów finansowych.

Podsumowując rozwiązanie polegające na przyjęciu bezpośredniego odwołania do MSR
w polskich przepisach w zakresie rachunkowości instrumentów finansowych może
powodować znaczne zwiększenie obciążeń dla polskich przedsiębiorstw, co w przypadku
jednostek, które stosują instrumenty finansowe w stopniu ograniczonym, może nie mieć
większego uzasadnienia i powodować dodatkowych korzyści z tego wynikających.

Korzystniejszym wydaje się przyjęcie podobnego rozwiązania jakie zostało zastosowane
w 2001 roku podczas opracowywania rozporządzenia w sprawie instrumentów finansowych,
czyli pozostawienie odrębnych polskich przepisów, ale dostosowanie ich w istotnych
aspektach do MSR. Ponieważ instytucje finansowe w Polsce mogą już obecnie stosować MSR
(banki i inne notowane) lub mają szczególne zasady rachunkowości regulowane oddzielnymi
rozporządzeniami, można również w takim przypadku rozważyć zastosowanie pewnych
uproszczeń w przepisach ogólnych w stosunku do MSR uwzględniających fakt, że
zastosowanie tych przepisów będzie w znacznym stopniu dotyczyło jednostek, dla których
instrumenty finansowe nie stanowią podstawowego rodzaju działalności (np. zakres
ujawnień, rachunkowość zabezpieczeń itd.)

Pozostaje jednakże, podkreślana na spotkaniach roboczych z przedstawicielami środowisk
profesjonalnych, kwestia jednostek, dla których stosowanie MSR jest korzystne niezależnie
od zwiększenia obciążeń administracyjnych tym spowodowanych. Dotyczy to w szczególności
wspomnianych wcześniej przedsiębiorstw prowadzących działalność na rynkach
międzynarodowych, czy poszukujących zagranicznych inwestorów lub innych źródeł
finansowania, a których zgodnie z obecnie obowiązującymi przepisami ustawy
o rachunkowości nie obejmuje możliwością stosowania MSR. Dla takich jednostek wydaje się
najlepszym rozwiązaniem rozszerzenie zakresu jednostek, które mogą opcjonalnie stosować
MSR do sporządzania sprawozdań finansowych.



4.4.     Propozycje zmian przepisów dotyczących rachunkowości
         instrumentów finansowych


4.4.1.   Klasyfikacja instrumentów finansowych

Dotychczasowa klasyfikacja instrumentów finansowych wynikająca z rozporządzenia
w sprawie instrumentów finansowych została opracowana na podstawie MSR 39

                                                                                      95
obowiązującego w 2001 roku i nie była aktualizowana po zmianach MSR w 2003 roku.
Szczególne wątpliwości budzi definicja kategorii pożyczki udzielone i należności własne.
Zalicza się do nich aktywa finansowe powstałe na skutek wydania bezpośrednio drugiej
stronie kontraktu środków pieniężnych (par. 7.1). Definicja ta została ograniczona w stosunku
do MSR 39, zgodnie z którym instrumenty zaliczane do tej kategorii powstawały na skutek
wydania bezpośrednio drugiej stronie kontraktu nie tylko środków pieniężnych, ale również
towarów i usług. W wyniku tego skrócenia definicji pojawiały się często pytania, czy do
należności handlowych, które powstają poprzez wydanie towarów i usług, a nie środków
pieniężnych, powinny mieć zastosowanie przepisy rozporządzenia w sprawie instrumentów
finansowych. Dodatkowo ustawa o rachunkowości odróżnia należności i udzielone pożyczki
wyceniane w kwocie wymaganej zapłaty z zachowaniem zasady ostrożności w (art. 28 ust. 1
pkt 7) od należności i udzielonych pożyczek zaliczonych do aktywów finansowych
wycenianych w skorygowanej cenie nabycia lub wartości rynkowej lub inaczej określonej
wartości godziwej, jeżeli są one przeznaczone do sprzedaży w okresie do 3 miesięcy. Sugeruje
to, że należności i udzielone pożyczki handlowe nie są aktywami finansowymi, co dla odmiany
nie jest zgodne z definicją aktywów finansowych (art. 3 ust.1 pkt 24) zgodnie, z którą jako
aktywa finansowe rozumie się m.in. wynikające z kontraktu prawo do otrzymania aktywów
pieniężnych. Należność handlowa jest specyficznym kontraktem, który daje prawo do
otrzymania zapłaty w środkach pieniężnych w określonym terminie, w związku z powyższym
definicja aktywów finansowych jest spełniona.

Podobny problem dotyczy zobowiązań handlowych. Spełniają one definicję zobowiązań
finansowych wynikającą z art. 3 ust.1 pkt 27, czy w takim razie powinny być zaliczane do
zobowiązań finansowych i wycenianych zgodnie z art. 28 ust. 1 pkt 8a, czy do zobowiązań
zgodnie z art. 28 ust. 1 pkt 8.

Zgodnie z MSR należności i zobowiązania handlowe są zaliczane do instrumentów
finansowych i dotyczą ich te same zasady wyceny, ujmowania i ujawniania jak i innych
instrumentów finansowych. Wydaje się, że przyjęcie takiego rozwiązania i zastosowanie
metody wyceny według ceny nabycia dla instrumentów finansowych np. do 3 miesięcy,
byłoby dobrym rozwiązaniem ponieważ ujednoliciłoby zasady rachunkowości dla wszystkich
instrumentów finansowych, a równocześnie nie powodowałoby problemów z wyceną
należności i zobowiązań handlowych, które w większości zawierane są na krótkie okresy.

Innym problemem często zgłaszanym przez jednostki jest rozróżnienie pomiędzy kategorią
aktywów finansowych utrzymywanych do terminu wymagalności oraz pożyczek udzielonych
i należności własnych. Rada Międzynarodowych Standardów Rachunkowości wydaje się
odchodzić od rozróżnienia tych kategorii instrumentów. Zgodnie z przyjętą nową klasyfikacją
aktywów finansowych wynikającą z MSSF9 obie te kategorie są zdefiniowane jako jedna
kategoria wyceniane według zamortyzowanego kosztu. Podobnie MSSF dla MŚP nie
przewiduje takiego podziału instrumentów finansowych. Przyjęcie podobnego podejścia
i połączenie tych 2 kategorii byłoby dużym uproszczeniem dla przedsiębiorstw.

                                                                                          96
Z drugiej strony ani MSSF9, ani MSSF dla MŚP nie zostały przyjęte przez Unię Europejską,
a obowiązujący MSR39 w dalszym ciągu zawiera podział instrumentów finansowych na 4
kategorie. Dodatkowo Dyrektywa 2013/34/UE w art. 8 również odwołuje się do tych kategorii
instrumentów finansowych, w związku z powyższym uzasadnionym wydaje się zachowanie
obecnego podziału instrumentów finansowych. Dyrektywa natomiast nie reguluje
omawianych wcześniej zasad „taintingu” spowodowanego wcześniejszym zbyciem aktywów
finansowych zaklasyfikowanych do utrzymywanych do terminu wymagalności. Pojawia się
pytanie, czy te zasady powinny być uregulowane w przepisach ogólnych, czy tylko
w szczególnych jak np. obecnie dla banków w par.31 rozporządzenia. W takim przypadku
jednostki, które nie stosują instrumentów finansowych w większym zakresie nie byłyby
zobowiązywane do przeklasyfikowania i przeliczania do wartości godziwej instrumentów
utrzymywanych do terminu wymagalności w przypadku „taintingu”, co stanowiłoby znaczne
uproszczenie zasad dla tych przedsiębiorstw.

Wydaje się, że kategorie instrumentów finansowych powinny być definiowane bezpośrednio
w ustawie, a nie w aktach wykonawczych. Spowoduje to również ujednolicenie definicji
pomiędzy poszczególnymi grupami podmiotów np. rozporządzenie w sprawie szczegółowych
zasad rachunkowości banków zawiera inne definicje poszczególnych kategorii aktywów
finansowych niż rozporządzenie w sprawie instrumentów finansowych. Ponieważ jednak
definicje wynikające z rozporządzenia w sprawie szczególnych zasad rachunkowości banków
zostały uaktualnione po zmianach do MSR39, to wydaje się, że nowe definicje w ustawie lepiej
oprzeć o przepisy tego rozporządzenia, czyli np. przenieść punkty 2.14 -2.18 bezpośrednio do
art. 3 ust. 1 ustawy. Dodatkowo definicję aktywów dostępnych do sprzedaży można
rozszerzyć o instrumenty wyznaczone do tej kategorii przez jednostkę, ponieważ w obecnym
brzmieniu punkt 2.18 różni się w tym zakresie w stosunku do definicji MSR.

Proponuje się dodanie do art. 3 ust. 1 ustawy następujących punktów:
    X1.      aktywa lub zobowiązania finansowe przeznaczone do obrotu - aktywa lub
     zobowiązania finansowe, które zostały nabyte lub powstały w celu uzyskania korzyści
     ekonomicznych w wyniku krótkoterminowych (w terminie do trzech miesięcy) zmian
     cen lub innych zmiennych; składnik aktywów finansowych należy zaliczyć do aktywów
     przeznaczonych do obrotu, jeżeli - niezależnie od powodu, dla którego został nabyty -
     stanowi grupę aktywów, która była wykorzystywana ostatnio do realizacji korzyści
     ekonomicznych w wyniku zmian cen lub innych zmiennych; instrumenty pochodne
     będące aktywami finansowymi lub zobowiązaniami finansowymi uznaje się za
     przeznaczone do obrotu, z wyłączeniem zabezpieczających instrumentów pochodnych,
     stanowiących efektywne zabezpieczenie;
    X2.      aktywa finansowe i zobowiązania finansowe wyceniane w wartości godziwej
     przez wynik finansowy - aktywa finansowe i zobowiązania finansowe przeznaczone do
     obrotu oraz uznane za takie przy początkowym ujęciu, pod warunkiem że pozwala to na
     uzyskanie bardziej przydatnych informacji lub ogranicza różnice, w tym w sposobie

                                                                                         97
     wyceny lub prezentacji związanych z tymi aktywami lub pasywami przychodów lub
     kosztów, lub pozwala na ocenę uzyskiwanych wyników wyceny wartości godziwej
     zgodnie z udokumentowaną strategią inwestycyjną lub zasadami zarządzania ryzykiem;
    X3.       kredyty i pożyczki oraz inne należności - aktywa finansowe z określonymi lub
     możliwymi do określenia płatnościami, które nie są przedmiotem obrotu na rynk u,
     z wyjątkiem aktywów finansowych, które jednostka zamierza zbyć w krótkim terminie,
     zakwalifikowanych do aktywów lub zobowiązań finansowych przeznaczonych do obrotu
     oraz aktywów finansowych, które przy początkowym ujęciu zostały uznane jako aktywa
     finansowe i zobowiązania finansowe wyceniane w wartości godziwej przez wynik
     finansowy, a także kredytów i pożyczek oraz innych należności, których jednostka nie
     może odzyskać z innych powodów niż brak spłat, które kwalifikuje się jako aktywa
     dostępne do sprzedaży;
    X4.      aktywa finansowe utrzymywane do terminu zapadalności - aktywa finansowe
     o określonych lub możliwych do określenia płatnościach lub ustalonym terminie
     zapadalności, które jednostka zamierza i jest w stanie utrzymać w posiadaniu do terminu
     zapadalności, z wyjątkiem aktywów finansowych zakwalifikowanych jako kredyty
     i pożyczki oraz inne należności, aktywów finansowych dostępnych do sprzedaży
     i aktywów finansowych i zobowiązań finansowych wycenianych w wartości godziwej
     przez wynik finansowy;
    X5.     aktywa finansowe dostępne do sprzedaży - aktywa finansowe, które zostały
     wyznaczone jako dostępne do sprzedaży lub niebędące:
     o    aktywami finansowymi wycenianymi w wartości godziwej przez wynik finansowy,
     o    kredytami i pożyczkami oraz innymi należnościami banku,
     o    aktywami finansowymi utrzymywanymi do terminu zapadalności;

Powyższe punkty mogą zastąpić następujące paragrafy rozporządzenia w sprawie
instrumentów finansowych:
    par. 5.1 - w zakresie kategorii instrumentów finansowych,
    par. 6.1 - 6.2 – w zakresie definicji aktywów i zobowiązań finansowych przeznaczonych
     do obrotu,
    par. 7.1 – 7.4 – w zakresie definicji pożyczek udzielonych i należności własnych,
    par. 8.1 – w zakresie definicji aktywów finansowych utrzymywanych do terminu
     wymagalności,
    par. 9 – w zakresie definicji aktywów finansowych dostępnych do sprzedaży.

Zastosowanie definicji z rozporządzenia w sprawie szczególnych zasad rachunkowości
banków spowoduje zmianę definicji pożyczek i należności, w związku z powyższym nie będzie



                                                                                         98
różnic w stosunku do MSR w takich przypadkach jak np. należności handlowe, factoring,
instrumenty dłużne nabyte na aktywnym rynku.

Przyjęcie definicji aktywa finansowe utrzymywane do terminu zapadalności z rozporządzenia
w sprawie szczególnych zasad rachunkowości banków wymagałoby również ujednolicenia
stosowanych pojęć ponieważ w rozporządzeniu w sprawie instrumentów finansowych
stosowane jest pojęcie terminu „wymagalności”, a nie „zapadalności” aktywów.

Par. 8.4 – 8.6 rozporządzenia w sprawie instrumentów finansowych dotyczą reguł „taintingu”
w przypadku zbycia, zamiany lub przekwalifikowania aktywów finansowych uznanych za
aktywa finansowe utrzymywane do terminu wymagalności. Reguły te wynikają z MSR39,
jednakże nie są regulowane Dyrektyw, dlatego proponuje się przeniesienie tych reguł
z ogólnych zasad rozporządzenia w sprawie instrumentów finansowych do rozporządzeń
regulujących szczególne zasady rachunkowości instytucji finansowych. Dla przedsiębiorstw,
dla których instrumenty finansowe nie stanowią podstawowej działalnoś ci operacyjnej te
zasady nie mają większego zastosowania i ich wykreślenie z zasad ogólnych spowoduje
znaczące uproszczenie w zakresie klasyfikacji i wyceny instrumentów finansowych. W takim
przypadku również par. 23.1 rozporządzenia nie byłby potrzebny.

Zasady przekwalifikowania instrumentów finansowych do innych kategorii uwzględniają
zamiany MSR39 dokonane w 2008 roku na skutek kryzysu finansowego, z tym że par. 32
rozporządzenia w sprawie szczególnych zasad rachunkowości banków jest dopasowany do
zmienionych definicji instrumentów finansowych. Jeżeli definicje instrumentów finansowych
byłyby w ustawie o rachunkowości opracowane na podstawie par. 2.14 -2.18 to zasady
przeklasyfikowania instrumentów finansowych mogłyby być opracowane na podstawie par.
32. Przeniesienie zasad przekwalifikowania do ustawy o rachunkowości spowoduje
dodatkowo, że będą spójne dla wszystkich jednostek. W związku z powyższym proponuje się
dodatnie do ustawy o rachunkowości artykułu o następującym brzemieniu:
1.   Aktywa finansowe zaliczone do aktywów finansowych i zobowiązań finansowych
     wycenianych w wartości godziwej przez wynik finansowy, jeżeli przestały być
     utrzymywane w celu sprzedaży lub odkupienia w krótkim terminie, mogą być
     przekwalifikowane do innych kategorii instrumentów finansowych, o których mowa
     w art. 3 ust. 1 pkt X3 - X5 , z wyłączeniem instrumentów pochodnych oraz aktywów
     finansowych, które przy początkowym ujęciu zostały uznane przez jednostkę jako
     aktywa finansowe i zobowiązanie finansowe wyceniane w wartości godziwej przez
     wynik finansowy, z zastrzeżeniem ust. 2.
2.   Aktywa finansowe, o których mowa w ust. 1, mogą być przekwalifikowane do innych
     kategorii jedynie w wyjątkowych okolicznościach, przez które rozumie się okoliczności
     wynikające z jednorazowego, nadzwyczajnego zdarzenia, co do którego istnieje bardzo
     małe prawdopodobieństwo ponownego zaistnienia w najbliższej przyszłości.



                                                                                       99
3.   Aktywa finansowe zaliczone do aktywów finansowych i zobowiązań finansowych
     wycenianych w wartości godziwej przez wynik finansowy spełniające definicję kredytów
     i pożyczek oraz innych należności, które przy początkowym ujęciu nie zostały uznane
     przez jednostkę jako aktywa finansowe i zobowiązania finansowe wyceniane w wartości
     godziwej przez wynik finansowy, mogą być przekwalifikowane do ka tegorii, o których
     mowa w art. 3 ust. 1 pkt X3 – X5, ze względu na zmianę przez jednostkę intencji lub
     możliwości utrzymania składnika aktywów finansowych do określonego terminu lub
     terminu zapadalności.
4.   Aktywa finansowe zaklasyfikowane do kategorii, o których mowa w art. 3 ust. 1 pkt X3
     – X5, nie mogą być przeklasyfikowane do kategorii, o której mowa w art. 3 ust. 1 pkt X1
     – X2.
5.   Aktywa finansowe zaklasyfikowane do aktywów finansowych dostępnych do sprzedaży
     mogą być przekwalifikowane do kategorii kredytów i pożyczek oraz innych należności
     pod warunkiem, że jednostka ma zamiar i może utrzymać te aktywa w posiadaniu,
     w dającej się przewidzieć przyszłości lub do terminu zapadalności lub do kategorii
     aktywów finansowych utrzymywanych do terminu zapadalności, jeżeli nie spełniają
     definicji kredytów i pożyczek oraz innych należności.
6.   Jeżeli aktywa finansowe zakwalifikowane do kategorii, o której mowa w § 30 ust. 1 pkt
     X3, stały się przedmiotem obrotu na rynku i nie spełniają definicji kredytów i pożyczek
     oraz innych należności, to takie aktywa przekwalifikowuje się do kategorii, o której
     mowa w art. 3 ust. 1 pkt X5.

Powyższy artykuł zastępowałby par. 6.3 – 6.5 rozporządzania w sprawie instrumentów
finansowych.


4.4.2.   Wycena instrumentów finansowych

Zgodnie z par. 13.1 rozporządzenia w sprawie instrumentów finansowych aktywa finansowe
wprowadza się do ksiąg rachunkowych na dzień zawarcia kontraktu w cenie nabycia, to jest
w wartości godziwej poniesionych wydatków lub przekazanych w zamian innych składników
majątkowych, zaś zobowiązania finansowe w wartości godziwej uzyskanej kwoty lub
otrzymanych innych składników majątkowych. Zgodnie z MSR wartością początkową nie jest
wartość godziwa zapłaty tylko wartość godziwa instrumentu finansowego. Różnica pomiędzy
polskimi przepisami a MSR pojawia się przede wszystkim w przypadku instrumentów, które
zostały zakupione lub zawarte w cenie odbiegającej od wartości godziwej (np.
niskooprocentowane pożyczki wewnątrzgrupowe). Podejście MSR jest bardziej spójne
z zasadami wyceny instrumentów w późniejszych okresach np. instrumenty, które mają być
wyceniane w wartości godziwej są wyceniane w ten sposób od momentu początkowego
ujęcia, a według polski przepisów dopiero od momentu dokonania pierwszej wyceny,
natomiast instrumenty wyceniane w skorygowanej cenie nabycia są wyceniane według


                                                                                        100
efektywnej stopy procentowej uwzględniającej zdyskontowanie wartości początkowej do
warunków rynkowych co oddaje faktyczną wartość pieniądza w czasie. Zmiana par.13 zgodnie
z MSR wyeliminowałaby te różnice. W przypadku wprowadzenia tej zmiany bezpośrednio do
ustawy o rachunkowości dotyczyłaby ona wszystkich jednostek i wymagałaby również
zmienienia przepisów szczegółowych np. par 33.1 rozporządzenia w sprawie szczególnych
zasad rachunkowości banków, który nie został zmieniony zgodnie z nowym MSR39.

Jeden z większych problemów dotyczących wyceny instrumentów finansowych jes t
spowodowany zaliczeniem aktywów finansowych, zgodnie z ustawą o rachunkowości, do
inwestycji. Zgodnie z art. 3 ust. 1 pkt 17 przez inwestycje rozumie się aktywa posiadane przez
jednostkę w celu osiągnięcia korzyści ekonomicznych wynikających z przyrostu wartości,
uzyskania przychodów w formie odsetek, dywidend lub innych pożytków (w szczególności
aktywa finansowe). W konsekwencji zgodnie z art. 35 ust. 4 ustawy zwiększenie wartości
inwestycji długoterminowych jest odnoszone na kapitał z aktualizacji wyceny, a obniżenie
koryguje kapitał z aktualizacji wyceny tylko do wysokości kwot poprzednio odniesionych na
ten kapitał. W pozostałych przypadkach skutki obniżenia wartości inwestycji są zaliczane do
kosztów finansowych. Natomiast zgodnie z par. 21.1 rozporządzenia w sprawie instrumentów
finansowych zyski lub straty z przeszacowania aktywów finansowych zakwalifikowanych do
kategorii dostępnych do sprzedaży i wycenianych w wartości godziwej odnosi się albo tylko
do rachunku wyników albo tylko do kapitału z aktualizacji wyceny (nie dotyczy trwałej utraty
wartości). W przypadku banków zyski lub straty z przeszacowania są odnoszone wyłącznie na
kapitał z aktualizacji wyceny.

Ta różnica w metodzie wyceny instrumentów finansowych często budzi wątpliwości, czy
okresowe straty na wycenie aktywów finansowych dostępnych do sprzedaży mogą być
ujmowane w kapitale z aktualizacji wyceny, czy powinny być jedn ak rozliczane zgodnie
z ustawą o rachunkowości jako aktem wyższego rzędu.

Proponowanym rozwiązaniem jest wydzielenie z definicji, a przynajmniej z metod wyceny
inwestycji aktywów finansowych, tak jak wydzielone są nieruchomości inwestycyjne. Wtedy
zasady wyceny określone w art. 28 ust. 1 pkt 3 i 5 oraz art. 35 dotyczyłyby wyłącznie innych
inwestycji (np. dzieła sztuki, numizmaty). A zasady wyceny instrumentów finansowych
zostałyby określone w ustawie o rachunkowości w podziale na ich kategorie. Przepisy te
mogłyby być oparte na par. 36 rozporządzenia w sprawie szczególnych zasad rachunkowości
banków, ponieważ w rozporządzeniu w sprawie instrumentów finansowych przepisy te są
w różnych paragrafach rozdziału 3, co wydaje się mniej czytelne. W związku z powyższym
proponuje się dodanie w ustawie o rachunkowości następującego artykułu:

Wycena instrumentów finansowych na dzień bilansowy dokonywana jest według
następujących zasad:

1.   aktywa finansowe i zobowiązania finansowe wyceniane w wartości godziwej przez
     wynik finansowy wycenia się według wartości godziwej, a skutki zmiany wartości

                                                                                          101
     godziwej zalicza się odpowiednio do przychodów lub kosztów finansowych,
     z zastrzeżeniem że zobowiązanie, które ma zostać rozliczone przez przekazanie
     instrumentu kapitałowego, którego wartości godziwej nie można wiarygodnie ustalić,
     należy wycenić według zamortyzowanego kosztu;
2.   kredyty i pożyczki oraz inne należności, które nie zostały zaklasyfikowane jako
     przeznaczone do obrotu, wycenia się według zamortyzowanego kosztu,
     z uwzględnieniem metody efektywnej stopy procentowej;
3.   aktywa finansowe dostępne do sprzedaży wycenia się według wartości godziwej,
     a skutki zmiany wartości godziwej odnosi się na kapitał (fundusz) z aktualizacji wyceny,
     do momentu wyłączenia aktywów finansowych z bilansu, w którym skumulowane skutki
     zmian wartości godziwej ujęte w kapitale (funduszu) z aktualizacji wyceny ujmuje się
     odpowiednio w przychodach lub kosztach finansowych; naliczone odsetki i należne
     dywidendy ujmuje się w przychodach finansowych; w przypadku, w którym nastąpiła
     utrata wartości składnika aktywów finansowych, jednostka ujmuje skumulowane straty
     ujęte w kapitale (funduszu) z aktualizacji wyceny jako koszty finansowe z tytułu odpisów
     aktualizujących;
4.   aktywa finansowe utrzymywane do terminu zapadalności wycenia się według
     zamortyzowanego kosztu, z uwzględnieniem metody efektywnej stopy procentowej;
5.   zobowiązania finansowe, które nie zostały zakwalifikowane do aktywów i zobowiązań
     finansowych wycenianych w wartości godziwej przez wynik finansowy, wycenia się
     według zamortyzowanego kosztu, z uwzględnieniem metody efektywnej stopy
     procentowej;
6.   Jeżeli jednostka nie może oszacować w sposób wiarygodny wartości godziwej, wycenia
     wartość danego składnika aktywów finansowych w cenie nabycia z uwzględnieniem
     odpisów aktualizujących lub ustala wartość danego składnika zobowiązań finansowych
     według zamortyzowanego kosztu, a skutki wyceny zalicza się odpowiednio do
     przychodów lub kosztów finansowych;
7.   pozycje zabezpieczane i instrumenty zabezpieczające według zasad określonych
     w przepisach wydanych na podstawie art. 81 ust. 2 pkt 4.

Powyższy artykuł zastępowałby następujące paragrafy rozporządzenia w sprawie
instrumentów finansowych:

    par. 14 – w zakresie wyceny wedug wartości godziwej,
    par. 16 – w zakresie wyceny według skorygowanego kosztu i ceny nabycia,
    par. 18.1 – 18.2 – w zakresie wyceny zobowiązań finansowych,
    par. 21 – ujęcie wyceny instrumentów finansowych wycenianych w wartości godziwej,
    par. 22 – ujęcie wyceny instrumentów finansowych wycenianych w skorygowanej cenie
     nabycia.

                                                                                         102
W par. 23.2 odwołanie do par. 14 należałoby w tym przypadku zmienić na odwołanie do
powyżej przedstawionego pkt 6.

Kolejną proponowaną zmianą jest wykreślenie art. 39 ust. 4, który mówi, że jeżeli wartość
otrzymanych finansowych aktywów jest niższa od zobowiązań zapłaty za nie, w tym z tytułu
emitowanych papierów wartościowych, to różnica stanowi czynne rozliczenia
międzyokresowe kosztów, które odpisuje się w koszty finansowe w równych ratach, w ciągu
okresu na jaki zaciągnięto zobowiązanie. Takie rozwiązanie jest sprzeczne z metodą wyceny
według skorygowanego kosztu, zgodnie z którą różnica taka stanowi wartość początkową
instrumentu finansowego i jest rozliczana w czasie metodą efektywnej stopy procentowej
jako koszty finansowania.

Również art. 28 ust 11 pkt 2 zgodnie, z którym na dzień nabycia lub powstania należności
i zobowiązania ujmuje się według wartości nominalnej nie jest zgodny z zasadami ujęcia
początkowego instrumentów finansowych i w przypadku wprowadzenia omówionych
powyżej zasad wyceny instrumentów finansowych do ustawy nie będzie potrzebny.

W trakcie spotkań roboczych z przedstawicielami KIBR, SKwP i KNF sygnalizowne było wiele
problemów praktycznych związanych z wyceną instrumentów finansowych. Wydaje się
jednak, że takie szczegółowe rozwiązania nie powinny być uwzględniane w ogólnych
przepisach, które mają dotyczyć wszystkich jednostek. Najlepszym rozwiązaniem byłoby
opracowanie nowego Krajowego Standardu Rachunkowości w całości dotyczącego
instrumentów finansowych. Standard taki mógłby zawierać przykłady i omówienia jak
wyceniać poszczególne rodzaje instrumentów finansowych. Dodatkową zaletą tego
rozwiązania jest to, że Krajowe Standardy Rachunkowości mogą być w razie potrzeby
w łatwiejszy sposób aktualizowane lub uzupełniane niż ustawa o rachunkowości.


4.4.3.   Wyłączanie instrumentów finansowych

Zasady wyłączania zobowiązań finansowych w polskich przepisach są zgodne z MSR. Podobnie
jak w przypadku klasyfikacji i wyceny proponuje się ujęcie tych zasad bezpośrednio w ustawie
o rachunkowości. Par. 35.1 rozporządzenia w sprawie szczególnych zasad rachunkowości
banków wydaje się trochę za bardzo ogólny. Par. 12 rozporządzenia w sprawie instrumentów
finansowych przedstawia więcej sytuacji (przejęcie długu, wymiana zobowiązań, zmiana
warunków), w związku z powyższym oparcie nowych przepisów na tym paragrafie wydaje się
bardziej pomocne dla użytkowników. W przypadku przeniesienia przepisów dotyczących
wyłączania zobowiązań finansowych do ustawy proponuje się przeniesienie par. 12
z rozporządzenia w sprawie instrumentów finansowych:
1.   Zobowiązanie finansowe wyłącza się z ksiąg rachunkowych w całości lub części na dzień,
     w którym jednostka spełniła w całości lub części wynikające z zawartego kontraktu
     świadczenie, została ze świadczenia zgodnie z obowiązującym prawem zwolniona albo
     zobowiązanie uległo przedawnieniu.

                                                                                        103
2.   Nie stanowi spełnienia w całości lub części zobowiązania ani zwolnienia z zobowiązania
     finansowego zawarcie umowy z osobą trzecią zobowiązującą się do spełnienia całości
     lub części świadczenia wobec wierzyciela ze środków przekazywanych przez jednostkę,
     z zastrzeżeniem ust. 3.
3.   Jednostkę uznaje się za zwolnioną z zobowiązania finansowego w całości lub części,
     jeżeli zawarła - za zgodą wierzyciela - ważną prawnie umowę z osobą trzecią, w której
     osoba trzecia zobowiązała się do przejęcia długu odpowiednio w całości lub części.
4.   W przypadku, gdy jednostka dokonuje z wierzycielem wymiany całości lub części
     dłużnego instrumentu finansowego, będącego przedmiotem zobowiązania
     finansowego, na inny dłużny instrument finansowy istotnie różniący się od instrumentu
     przyjmowanego od wierzyciela, to uznaje się istniejące na dzień wymiany zobowiązanie
     za spełnione, natomiast zobowiązanie wynikające z wydanego w zamian instrumentu -
     za powstałe w tym dniu.
5.   Zobowiązanie finansowe uznaje się za spełnione również wtedy, gdy do obowiązującej
     umowy, której przedmiotem jest dłużny instrument finansowy, wprowadzono zmiany
     powodujące powstanie co najmniej 10 % różnicy między zdyskontowaną bieżącą
     wartością przepływów pieniężnych wynikających ze zmienionej umowy
     a zdyskontowaną bieżącą wartością pozostałych przepływów pieniężnych ustalonych na
     podstawie umowy obowiązującej dotychczas. Na dzień, od którego zmiany w umowie
     obowiązują, dotychczasowe zobowiązanie powinno zostać wyłączone z ksiąg
     rachunkowych, a nowe zobowiązanie finansowe do nich wprowadzone.Zasady
     wyłączania aktywów finansowych w polskich przepisach nie są spójne. Par. 11
     rozporządzenia w sprawie instrumentów finansowych jest oparty o zasady starego
     MSR39, natomiast par. 35 rozporządzenia w sprawie szczególnych zasad rachunkowości
     banków o nowy MSR39. Nowy MSSF9 reguluje kwestie wyłączania aktywów
     finansowych w podobny sposób jak obecny MSR39, co wskazuje na to, że nawet
     w przypadku przyjęcie nowego MSSF9 przez Unię Europejską te zasady nie ulegną
     zmianie. W związku z powyższym ewentualne zmiany w tym zakresie proponuje się
     przygotowywać na podstawie par. 35.2-35.7 rozporządzenia dla banków:
     a.   Jednostka wyłącza z ksiąg rachunkowych składnik aktywów finansowych lub jego
          część, z zastrzeżeniem ust. 2-6, gdy spełniony jest co najmniej jeden z warunków:
           i. wygasają umowne prawa do przepływów pieniężnych ze składnika aktywów
              finansowych;
          ii. jednostka przenosi na nabywcę składnik aktywów finansowych, a przeniesienie
              składnika aktywów finansowych spełnia warunki wyłączenia z bilansu,
              o których mowa w ust. 4 pkt 1.
     b.   Jednostka przenosi na nabywcę składnik aktywów finansowych, gdy spełniony jest
          co najmniej jeden z warunków:


                                                                                       104
      i. przenosi umowne prawa do otrzymania przepływów pieniężnych ze składnika
         aktywów finansowych;
     ii. zatrzymuje umowne prawa do otrzymania przepływów pieniężnych ze
         składnika aktywów finansowych, ale zgodnie z umową jest zobowiązana do
         przekazania tych przepływów pieniężnych do nabywcy składnika aktywów
         finansowych, z zastrzeżeniem ust. 3.
c.   Jeżeli jednostka zatrzymuje umowne prawa do otrzymania przepływów
     pieniężnych ze składnika aktywów finansowych, ale zgodnie z umową jest
     zobowiązana do przekazania tych przepływów pieniężnych do nabywcy składnika
     aktywów finansowych, przyjmuje się, że nastąpiło przeniesienie składnika
     aktywów finansowych, gdy spełnione są łącznie warunki:
      i. jednostka nie jest zobowiązana do przekazania przepływów pieniężnych
         nabywcy aktywów finansowych przed uprzednim ich uzyskaniem;
     ii. jednostka nie może zbyć lub w jakikolwiek sposób obciążyć przeniesionego
         składnika aktywów finansowych w inny sposób niż przez ustanowienie zastawu
         lub innego ograniczonego prawa na rzecz nabywcy składnika aktywów
         finansowych jako zabezpieczenia zobowiązania do przekazania przepływów
         pieniężnych;
     iii. jednostka jest zobowiązana do przekazania wszystkich otrzymanych
          przepływów pieniężnych nabywcy niezwłocznie; do terminu przekazania
          przepływów pieniężnych do nabywcy składnika aktywów finansowych
          jednostka nie może w zamian za otrzymane przepływy pieniężne nabyć innych
          aktywów z wyłączeniem aktywów pieniężnych.
d.   Jednostka, przenosząc składnik aktywów finansowych na nabywcę, ocenia,
     w jakim stopniu zachowuje ryzyko i korzyści ekonomiczne związane z posiadaniem
     składnika aktywów finansowych, i jeżeli:
      i. na nabywcę przenoszone jest zasadniczo całe ryzyko oraz korzyści
         ekonomiczne, to jednostka wyłącza z bilansu składnik aktywów finansowych
         oraz ujmuje jako aktywa lub zobowiązania finansowe wszelkie prawa
         i zobowiązania powstałe lub zachowane w wyniku przeniesienia
         (zaangażowanie);
     ii. jednostka zachowuje zasadniczo całe ryzyko i wszelkie korzyści ekonomiczne
         związane z przenoszonym składnikiem aktywów finansowych, to nie wyłącza
         składnika aktywów finansowych z bilansu;
     iii. jednostka nie zachowuje zasadniczo całego ryzyka i wszelkich korzyści
          ekonomicznych związanych z posiadaniem składnika aktywów finansowych, to
          ustala, czy zachował kontrolę nad składnikiem aktywów finansowych.
e.   W przypadku, o którym mowa w ust. 4 pkt 3, jednostka, jeżeli:

                                                                               105
           i. zachowuje kontrolę nad składnikiem aktywów finansowych, to nie wyłącza
              składnika aktywów finansowych z bilansu proporcjonalnie do zachowanego
              zaangażowania w składniku aktywów finansowych;
          ii. nie zachowuje kontroli nad składnikiem aktywów finansowych, to wyłącza
              składnik aktywów finansowych z bilansu oraz ujmuje jako aktywa lub
              zobowiązania finansowe wszelkie prawa i zobowiązania powstałe lub
              zachowane w wyniku przeniesienia.
     f.   Jednostka zachowuje kontrolę nad przeniesionym składnikiem aktywów
          finansowych, jeżeli ma prawo do zbycia przeniesionego składnika aktywów
          finansowych, natomiast nie zachowuje kontroli, jeżeli nabywca ma prawo do
          zbycia tego składnika aktywów finansowych.

Alternatywnym rozwiązaniem może być oparcie nowych przepisów o par. 11.33-11.35 MSSF
dla MŚP, które wydają się opracowane w sposób bardziej przejrzysty dla odbiorców, którzy
nie mieli wcześniej do czynienia z tym zagadnieniem:
1.   Jednostka zaprzestaje ujmowania składnika aktywów finansowych tylko wtedy, gdy:
     a.   wygasają lub zostały zrealizowane umowne prawa do przepływów pieniężnych ze
          składnika aktywów finansowych lub
     b.   jednostka przekazuje innej stronie zasadniczo całe ryzyko i korzyści z tytułu
          własności składnika aktywów finansowych lub
     c.   jednostka mimo zatrzymania części znaczącego ryzyka i korzyści z tytułu własności
          składnika aktywów finansowych przekazała innej stronie kontrolę nad tym
          składnikiem aktywów, a strona ta posiada praktyczną możliwość sprzedaży tego
          składnika aktywów w całości niepowiązanej stronie trzeciej i może skorzystać z tej
          możliwości jednostronnie, bez konieczności nakładania dodatkowych ograniczeń
          na przekazanie. W takim przypadku jednostka:
           i. zaprzestaje ujmowania składnika aktywów oraz
          ii. ujmuje osobno wszelkie prawa i obowiązki utrzymane lub powstałe z tytuły
              tego przekazania.
2.   Jeśli przekazanie nie powoduje zaprzestania ujmowania, ponieważ jednostka zachowała
     znaczące ryzyko i wszystkie korzyści wynikające z własności przekazanego składnika
     aktywów, jednostka w dalszym ciągu ujmuje przekazany składnik aktywów w całości
     oraz ujmuje zobowiązanie finansowe z tytułu otrzymanej zapłaty. Nie dokonuje się
     kompensaty aktywów i zobowiązań. W następnych okresach jednostka ujmuje wszelkie
     dochody z przekazanego składnika aktywów oraz wszelkie koszty związane
     z zobowiązaniem finansowym.
3.   Jeśli przekazujący ustanawia na rzecz otrzymującego niepieniężne zabezpieczenie
     wierzytelności (takie jak instrument dłużny lub kapitałowy), rozliczanie zabezpieczenia
     tych wierzytelności przez przekazującego i otrzymującego zależy od tego, czy
                                                                                        106
     otrzymujący ma prawo sprzedać lub oddać ponownie w zastaw zabezpieczone
     wierzytelności i od tego, czy przekazujący wywiązuje się z płatności. Przekazujący oraz
     otrzymujący rozliczają zabezpieczone wierzytelności następująco:
     a.    Jeśli otrzymujący ma wynikające z umowy lub zwyczaju prawo sprzedaży lub
           oddania ponownie w zastaw zabezpieczenia wierzytelności, wtedy przekazujący
           przeklasyfikowuje ten składnik i wykazuje go w odrębnej pozycji aktywów.
     b.    Jeśli otrzymujący sprzedaje przekazane mu zabezpieczenia wierzytelności, to
           ujmuje wpływy ze sprzedaży oraz zobowiązanie wycenione w wartości godziwej
           wymagającej zwrotu zabezpieczenia wierzytelności.
     c.    Jeśli przenoszący nie dokonuje zapłaty zgodnie z postanowieniami umowy i nie jest
           dłużej uprawniony do odzyskania zabezpieczenia wierzytelności, to zaprzestaje
           ujmowania zabezpieczanych wierzytelności, a otrzymujący ujmuje zabezpieczone
           wierzytelności jako swój składnik aktywów wyceniany początkowo w wartości
           godziwej lub, jeśli już sprzedał zabezpieczone wierzytelności zaprzestaje
           ujmowania zobowiązania wymagającego zwrotu zabezpieczenia,
     d.    Z wyjątkiem sytuacji opisanej w pkt 3, przenoszący w dalszym ciągu wykazuje
           zabezpieczenia wierzytelności jako własny składnik aktywów, natomiast
           otrzymujący nie ujmuje zabezpieczonych wierzytelności jako składnika aktywów.

W przypadku podjęcia decyzji o przeniesieniu zasad wyłączania składników aktywów do
ustawy o rachunkowości par. 11 rozporządzenia w sprawie instrumentów finansowych może
zostać skasowany. Jeżeli jednak zasady pozostaną w rozporządzeniu w sprawie instrumentów
finansowych, proponuje się zastąpienie par. 11 zgodnie z jedną z powyższych propozycji.
Paragraf ten był opracowany w oparciu o stary MSR39, dlatego proponuje się jego
uaktualnienie zgodnie z nowymi rozwiązaniami dotyczącymi tego zagadnienia.


4.4.4.    Utrata wartości aktywów finansowych

Zagadnienie utraty wartości aktywów finansowych dotyczy wprawdzie wszystkich jednostek,
jednakże w najwyższym stopniu dotyczy instytucji finansowych, ponieważ zarządzanie
ryzykiem finansowym stanowi część ich podstawowej działalności. Jak to zostało opisane
w rozdziale 1 niniejszego Raportu, kwestie związane z tworzeniem rezerw celowych dla
banków jest regulowane oddzielnym rozporządzeniem w sprawie zasad tworzenia rezerw na
ryzyko związane z działalnością banków. Również rozporządzenie w sprawie szczególnych
zasad rachunkowości spółdzielczych kas oszczędnościowo-kredytowych zawiera pewne
regulacje w tym zakresie. Dodatkowo Komitet Standar dów Rachunkowości opublikował
w 2007 Krajowy Standard Rachunkowości nr 4 – Utrata wartości aktywów. Standard ten był
aktualizowany w 2012 roku i zawiera także przykłady dotyczące instrumentów finansowych.
W związku z powyższym ogólne przepisy dotyczące zagadnienia utraty wartości, które
dotyczyć będą raczej jednostek, dla których instrumenty finansowe nie stanowią

                                                                                        107
podstawowych pozycji bilansowych mogą pozostać w większym stopniu uproszczone i mniej
szczegółowe.

W trakcie spotkania roboczego przedstawiciele KNF wskazywali, że art. 28 ust. 7 ustawy
o rachunkowości, który mówi o trwałej utracie wartości aktywów, jest zbyt ogólny i brakuje
w nim obiektywnych kryteriów zobowiązujących jednostki do dokonywania odpisów
aktualizujących wartość składników aktywów oraz metodologii ustalania odpisów. Artykuł ten
dotyczy ogólnie utraty wartości wszystkich aktywów, natomiast w przypadku instrumentów
finansowych może być bardziej uszczegółowiony np. w podobny sposób jak w par. 11.21 -
11.24 MSSF dla MŚP:
1.   Na koniec każdego okresu sprawozdawczego jednostka ocenia, czy istnieją obiektywne
     dowody utraty wartości jakiegokolwiek składnika aktywów finansowych. Jeżeli istnieją
     obiektywne dowody na utratę wartości, jednostka niezwłocznie ujmuje w kosztach
     finansowych stratę z tytułu utraty wartości.
2.   Do obiektywnych dowodów utraty wartości składnika aktywów finansowych lub grupy
     aktywów zalicza się uzyskane przez posiadacza składnika aktywów informacje dotyczące
     następujących zdarzeń powodujących stratę:
          znaczące trudności finansowe emitenta lub dłużnika,
          niedotrzymanie warunków umowy np. niespłacenie albo zaleganie ze spłatą
           odsetek lub kapitału,
          przyznanie pożyczkobiorcy przez pożyczkodawcę jakiegokolwiek udogodnienia ze
           względów ekonomicznych lub prawnych wynikających z trudności finansowych
           pożyczkobiorcy, którego to udogodnienia w innym wypadku pożyczk odawca by nie
           udzielił,
          uprawdopodobnienia upadłości lub innej reorganizacji finansowej pożyczkobiorcy,
          obserwowane dane wskazują na możliwy do zmierzenia spadek oszacowanych
           przyszłych przepływów pieniężnych związanych z grupą aktywów finansowych od
           momentu początkowego ich ujęcia, mimo że nie można jeszcze ustalić spadku
           dotyczącego pojedynczego składnika grupy aktywów finansowych na skutek
           niekorzystnych zmian krajowych lub lokalnych warunków gospodarczych lub
           niekorzystnych zmian branżowych,
          inne czynniki mogą wskazywać na utratę wartości, w tym znaczące niekorzystne
           zmiany następujące w środowisku technologicznym, rynkowym, ekonomicznym
           lub prawnym, w którym emitent prowadzi swą działalność.

Natomiast jeśli chodzi o metodologie ustalania odpisów aktualizacyjnych to wydaje się to zbyt
indywidualną sprawą, aby mogło być regulowane na poziomie ogólnych przepisów ustawy
o rachunkowości. Takie kwestie mogą być regulowane dla poszczególnych rodzajów



                                                                                         108
jednostek w przepisach szczegółowych (tak jak obecnie dla banków) lub Krajowym
Standardzie Rachunkowości.

Dodatkowo art. 35b ustawy o rachunkowości reguluje kwestie aktualizacji wartości
należności. Zastanawia, dlaczego ten rodzaj instrumentów finansowych został wyróżniony
w ustawie o rachunkowości i czy artykuł ten nie powinien zostać zastąpiony bardziej ogólnymi
zasadami kalkulacji trwałej utraty wartości dla instrumentów finansowych, jak np. par. 24
rozporządzenia w sprawie instrumentów finansowych.
1.   Odpisy aktualizujące wartość składnika aktywów finansowych lub portfela podobnych
     składników aktywów finansowych ustala się:
     a.    w przypadku aktywów finansowych wycenianych w wysokości skorygowanej ceny
           nabycia - jako różnicę między wartością tych aktywów wynikającą z ksiąg
           rachunkowych na dzień wyceny i możliwą do odzyskania kwotą. Kwotę możliwą do
           odzyskania stanowi bieżąca wartość przyszłych przepływów pieniężnych
           oczekiwanych przez jednostkę, zdyskontowana za pomocą efektywnej stopy
           procentowej,    którą   jednostka     stosowała    dotychczas,    wyceniając
           przeszacowywany składnik aktywów finansowych lub portfel podobnych
           składników aktywów finansowych,
     b.    w przypadku aktywów finansowych dostępnych do sprzedaży - jako różnicę między
           ceną nabycia składnika aktywów i jego wartością godziwą ustaloną na dzień
           wyceny, z tym że przez wartość godziwą dłużnych instrumentów finansowych na
           dzień wyceny rozumie się bieżącą wartość przyszłych przepływów pieniężnych
           oczekiwanych przez jednostkę zdyskontowaną za pomocą bieżącej rynkowej stopy
           procentowej stosowanej do podobnych instrumentów finansowy ch. Stratę
           skumulowaną do tego dnia ujętą w kapitale (funduszu) z aktualizacji wyceny zalicza
           się do kosztów finansowych w kwocie nie mniejszej niż wynosi odpis,
           pomniejszony o część bezpośrednio zaliczoną do kosztów finansowych,
     c.    w przypadku pozostałych aktywów finansowych - jako różnicę między wartością
           składnika aktywów wynikającą z ksiąg rachunkowych i bieżącą wartością
           przyszłych przepływów pieniężnych oczekiwanych przez jednostkę,
           zdyskontowaną za pomocą bieżącej rynkowej stopy procentowej stosowanej do
           podobnych instrumentów finansowych.
2.   Od dnia, w którym dokonano odpisu z tytułu trwałej utraty wartości składnika aktywów
     finansowych lub portfela podobnych aktywów, zaprzestaje się naliczania przychodów
     z odsetek według stopy dotychczas stosowanej. Od tego dnia przychody z odsetek
     nalicza się za pomocą stopy dyskontującej przyszłe przepływy pieniężne przyjętej w celu
     ustalenia możliwej do odzyskania wartości w sposób określony w ust. 1.
3.   Z chwilą ustania przyczyny, dla której dokonano odpisu aktualizującego z tytułu trwałej
     utraty wartości, stosuje się przepisy art. 35c ustawy, z tym że pomniejszenie uprzednio
     dokonanego odpisu i zwiększenie wartości aktywów wycenianych przez jednostkę

                                                                                         109
     w wysokości skorygowanych cen nabycia może nastąpić o kwotę, której doli czenie
     spowoduje przyrost wartości aktywów finansowych nie wyższy od wysokości
     skorygowanych cen nabycia, jakie byłyby ustalone na ten dzień, gdyby trwała utrata
     wartości nie nastąpiła.
Wprawdzie Krajowy Standard Rachunkowości nr 4 zawiera kilka przykładów dotyczących
kalkulacji utraty wartości dla instrumentów finansowych, jednakże w czasie spotkań
roboczych przedstawiciele środowisk profesjonalnych proponowali obszary jakie mogłyby
dodatkowo być omówione w szerszym zakresie np. zasady wyceny przyjętych zabezpieczeń,
sposoby szacowania ryzyka kredytowego, metodologia ustalania odpisów. Dobrym
rozwiązaniem byłoby omówienie tych zagadnień w ramach proponowanego nowego
Krajowego Standardu Rachunkowości dotyczącego instrumentów finansowych.


4.4.5.   Wbudowane instrumenty pochodne

Temat wbudowanych instrumentów pochodnych od początku wzbudzał poważne
kontrowersje. Jednym z powodów zmian rozporządzenia w sprawie instrumentów
finansowych w 2004 roku było rozwiązanie problemu walutowych instrumentów pochodnych
wbudowanych w umowy czynszu. Wydaje się, że zagadnienie wbudowanych instrumentów
pochodnych dotyczyć powinno w zasadzie instytucji finansowych i w razie potrzeby
uwzględnione w przepisach szczegółowych np. dla banków oraz zakładów
ubezpieczeniowych, gdzie takie umowy mogą stanowić znaczącą część portfela (np. lokaty
strukturyzowane). Dla jednostek niefinansowych wydzielanie instrumentów wbudowanych
z umów nie będących instrumentami finansowymi wydaje się nie wnosić szczególnej wartości
dodanej. Dlatego proponuje się nie uwzględniać par. 10 rozporządzenia w sprawie
instrumentów finansowych w przepisach ogólnych.

Wykreślenie par. 10 nie oznacza, że jednostki, nie będą mogły stosować zasad rachunkowości
dotyczących wydzielania wbudowanych instrumentów pochodnych jeśli uznają, że takie
wydzielenie jest konieczne, w celu zapewnienia rzetelności i jasności sprawozdania
finansowego, ponieważ w przypadku braku regulacji w polskich przepisach, będą mogły
zgodnie z art. 10 ust. 3 stosować rozwiązania przewidziane w MSR.


4.4.6.   Rachunkowość zabezpieczeń

Rachunkowość zabezpieczeń jest jednym z tematów dotyczących instrumentów finansowych,
który sprawia jednostkom najwięcej problemów. Ogólną tendencją jest upraszczanie zasad
regulujących rachunkowość zabezpieczeń w szczególności kwestii pomiaru efektywności
zabezpieczenia. Zarówno MSSF9, jak i MSSF dla MŚP nie wymagają już tak restrykcyjnego
podejścia do retrospektywnego pomiaru efektywności. Wydaje się, że szczególnie zasady
rachunkowości zabezpieczeń w rozdziale 12 MSSF dla MŚP zostały uproszczone w taki sposób,
że powinny być znacznie prostsze do zastosowania przez jednostki.

                                                                                      110
Jednym z rozwiązań jakie może być zastosowane jest zastąpienie obecnego rozdziału 4
rozporządzenia w sprawie instrumentów finansowych nowymi przepisami opartymi
o rozwiązania wynikające z par. 12.15-12.25 MSSF dla MŚP. Należy jednak zaznaczyć, że MSSF
dla MŚP z założenia nie są opracowane dla jednostek zainteresowania publicznego i niektóre
uproszczenia dotyczące np. ograniczeń rodzajów ryzyka, które mogą być z abezpieczane, czy
transakcji, które mogą być uznawane za instrumenty zabezpieczające, mogą być zbyt duże dla
instytucji finansowych, dlatego w ich przypadku należy zastanowić się nad utrzymaniem zasad
rachunkowości zabezpieczeń w obecnym kształcie (np. w rozporządzeniu w sprawie
szczególnych zasad rachunkowości banków zasady rachunkowości zabezpieczeń już obecnie
są oddzielnie regulowane w rozdziale 7). Natomiast dla jednostek nie będących instytucjami
finansowymi przyjęcie zasad bazujących na MSSF dla MŚP może być dużym ułatwieniem.

Alternatywnym podejściem jest pozostawienie przepisów rozdziału 4 w obecnym kształcie
i dokonanie pewnych uproszczeń dotyczących pomiaru efektywności, np. zamiast
wynikającego z par. 28.4 konieczności pomiaru efektywności z uwzględnieniem wartości
pieniądza w czasie mieszczącego się w przedziale 80%-125%, jednostki mogłyby dokonywać
potwierdzenia efektywności poprzez analizę warunków transakcji bez konieczności
dokonywania pomiarów liczbowych.

Proponuje się następujące zmiany par. 28:
    par. 28.1 pkt 5 – uzasadnienie ekonomicznej zależności pomiędzy pozycją zabezpieczaną
     i instrumentem zabezpieczającym i oczekiwanej wysokiej efektywności zabezpieczenia
     zgodnie z przyjętą udokumentowaną strategią zarządzania ryzykiem,
    par 28.2 pkt 2 – do usunięcia,
    par 28.2 pkt 3 – w okresie sprawozdawczym efektywność zabezpieczenia jest na bieżąco
     kontrolowana i utrzymuje się na wysokim poziomie zgodnie z założeniami przyjętymi
     w udokumentowanej strategii zarządzania ryzykiem
    par 28.4 – Poziom efektywności zabezpieczenia oznacza w jakim stopniu wpływ na
     rachunek zysków i strat jednostki wywołany zmianami wartości godziwej zabezpieczanej
     pozycji lub związanych z nią przepływów pieniężnych jest kompensowany zmianami
     wartości godziwej lub przepływów pieniężnych instrumentu zabezpieczającego. W celu
     wykazania wysokiego poziomu zabezpieczenia jednostka dokonuje stosownych analiz
     zgodnie z założeniami przyjętymi w udokumentowanej strategii zarządzania ryzykiem.

Dodatkowo proponuje się zmianę par. 30.5. W obecnym brzemieniu jednostki mogą
zabezpieczać pozycje niefinansowe wyłącznie przed wydzielonym ryzykiem walutowym lub
wszystkimi rodzajami ryzyka łącznie. Zmiana taka umożliwi jednostkom zabezpieczenia
wydzielonego ryzyka cenowego i stosowanie jako instrumentów zabezpieczających
np. towarowych instrumentów pochodnych. Taka zmiana została wprowadzona również do
MSSF9 i MSR dla MŚP. Proponuje się następujące zmiany:


                                                                                       111
    par. 30.3 – Zabezpieczenie może dotyczyć jednego lub więcej czynników ryzyka
     zagrażającego zmianami wartości godziwej lub przepływów pieniężnych, pod
     warunkiem, że jednostka jest w stanie wykazać wysoką efektywność zabezpieczenia
     takiego czynnika lub czynników ryzyka,
    par. 30.5 – do usunięcia.

Niezależnie od przyjętych rozwiązań przykłady zastosowania i rozliczania poszczególnych
modeli rachunkowości zabezpieczeń mogłyby zostać uwzględnione w proponowanym nowym
Krajowym Standardzie Rachunkowości dotyczącym instrumentów finansowych.


4.4.7.   Ujawnienia

Uwzględniając fakt, że wszystkie instytucje zainteresowania publicznego jak banki, zakłady
ubezpieczeń, spółdzielcze kasy oszczędnościowo-kredytowe, fundusze inwestycyjne
i emerytalne mają oddzielnie regulowany zakres ujawnień w odpowiednich rozporządzeniach
w sprawie szczególnych zasad rachunkowości, wydaje się, że dla pozostałych instytucji, dla
których instrumenty finansowe stanowią znacznie mniejszy zakres działalności, rozszerzanie
zakresu ujawniania informacji dodatkowych dotyczących instrumentów finansowych ponad
obecnie obowiązujący nie ma większego uzasadnienia. Na pewno zbyt duży obciążeniem dla
tych jednostek byłoby opracowanie zakresu ujawnień odpowiadającego MSSF7.

Wydaje się jednak, że treść rozdziału 5 rozporządzenia w sprawie instrumentów finansowych
powinna być przeniesiona do załącznika 1 ustawy o rachunkowości, który przedstawia zakres
informacji wykazywanych w sprawozdaniu finansowym dla innych jednostek niż banki,
zakłady ubezpieczeń i zakłady reasekuracji. Wydzielenie ujawnień dotyczących instrumentów
finansowych i zamieszczenie ich w oddzielnym rozporządzeniu powodowało, że często spółki
pomijały te informacje w swoim sprawozdaniu finansowym, koncentrując się wyłącznie na
informacjach wymaganych ustawą o rachunkowości. Połączenie wszystkich ujawnień
w jednym miejscu będzie nie tylko wygodniejsze, ale również podniesie rangę ujawnień
dotyczących instrumentów finansowych, co potencjalnie może podnieść ich jakość
w sprawozdaniach finansowych jednostek.


4.4.8.   Zasady rachunkowości instrumentów finansowych dla małych
         przedsiębiorstw

Tak jak opisano we wcześniejszej części tego rozdziału zasadnym wydaje się podział jednostek
na dwie grupy i wydzielenie grupy 1 obejmującej małe przedsiębiorstwa dla których istniałaby
możliwość zastosowania znacznie uproszczonych zasad rachunkowości instrumentów
finansowych.

Małe jednostki powinny być zwolnione z obowiązku klasyfikowania instrumentów
finansowych do kategorii jak w przypadku pozostałych jednostek. Wycena instrumentów

                                                                                        112
finansowych powinna odbywać według ich rodzajów. Proponuje się następujące zasady
wyceny:
    środki pieniężne - w wartości nominalnej
    posiadane akcje i udziały – w cenie nabycia pomniejszonej o odpisy z tytułu utraty
     wartości lub w przypadku akcji notowanych na aktywnym rynku w wartości godziwej
     ustalonej jako cena rynkowa
    nabyte dłużne papiery wartościowe – w cenie nabycia pomniejszonej o odpisy z tytułu
     utraty wartości lub w przypadku dłużnych papierów wartościowych notowanych na
     aktywnym rynku w wartości godziwej ustalonej jako cena rynkowa
    instrumenty pochodne – według wartości godziwej ustalonej na podstawie notowań
     rynkowych, ogólnie uznawanych modeli wyceny, do których dane pochodzą
     z aktywnego rynku lub innej wiarygodnej metody
    należności i udzielone pożyczki – w kwocie wymagającej zapłaty, z zachowaniem
     ostrożnej wyceny
    zobowiązania, w tym otrzymane kredyty – w kwocie wymagającej zapłaty

Metody wyceny instrumentów pochodnych na podstawie modeli matematycznych mogą być
w przypadku wielu małych jednostek zbyt skomplikowane, dlatego jako wiarygodną metodę
proponuje się uznanie wyceny dokonywanej przez instytucję finansową, z którą dana umowa
instrumentu pochodnego została zawarta. W praktyce i tak taką metodą posługuje się wiele
małych spółek uzyskując na koniec roku potwierdzenia i wycenę instrumentów pochodnych
z banków. Wycena przez drugą stronę transakcji jest często uznawana przez biegłych
badających sprawozdanie finansowe jako mniej wiarygodna. Natomiast ponieważ zasady te
mają obejmować wyłącznie małe spółki, które w większości nie podlegają badaniu, to wydaje
się do zaakceptowania, szczególnie, że nawet jeśli instytucje przedstawiłyby wycenę
zawyżoną na swoją korzyść to spółka wykazując ją we własnym sprawozdaniu finansowym
uznawałaby taką wycenę. Odbywałoby się to wprawdzie ze szkodą dla niej, ale zgodnie
z zasadą ostrożności. Tym bardziej, że spółki nie będące w stanie zweryfikować wyceny i tak
traktują wycenę banków jako kwoty wymaganej zapłaty. Dodatkowo fakt, że banki są
uznawane za instytucje zaufania publicznego, a ich modele wyceny podlegają weryfikacji
biegłych rewidentów, to przyjęcie takiego uproszczonego rozwiązania dla małych jednostek
wydaje się uzasadnione. Również zapisanie zasady wyceny instrumentów pochodnych przez
małe jednostki na podstawie wycen dokonywanych przez bank będący stroną transakcji
w ustawie o rachunkowości, wprost spowoduje, że nie będzie wątpliwości, czy takie
rozwiązanie może być stosowane.

Alternatywą mogłoby być ujmowanie instrumentów pochodnych na zasadzie kasowej. Takie
rozwiązanie w przypadku małych spółek było do tej pory również często spotykane. Jednakże
wydaje się, że w kontekście problemów jakie wiele jednostek miało z opcjami walutowymi na
przełomie lat 2008/2009, ryzyko związane z instrumentami pochodnymi powinno być

                                                                                       113
ujmowane w sprawozdaniach finansowych na dzień bilansowy, a nie dopier o w momencie
płatności, szczególnie, że w 2009 roku banki w wielu przypadkach wypowiadały umowy opcji
walutowych przed terminem ich rozliczenia.

Dodatkowe zasady ujęcia wyceny instrumentów finansowych:
    zyski lub straty wynikające z wyceny instrumentów finansowych w wartości godziwej
     zalicza się odpowiednio do przychodów lub kosztów finansowych okresu, w którym
     nastąpiło przeszacowanie
    odsetki, nalicza się proporcjonalnie do okresu jakiego dotyczą i zalicza do przychodów
     lub kosztów finansowych
    naliczone, lecz nieotrzymane odsetki zwiększają wartość instrumentu finansowego
    w przypadku nabycia instrumentu finansowego z dyskontem podlega ono rozliczeniu do
     przychodów finansowych od dnia nabycia do dnia wymagalności instrumentu.
     Rozliczona wartość dyskonta zwiększa wartość instrumentu finansowego
    jeżeli wartość otrzymanych aktywów finansowych jest niższa od zobowiązania zapłaty
     za nie, to różnica stanowi rozliczenie międzyokresowe kosztów, które odpisuje się
     proporcjonalnie w koszty finansowe w ciągu okresu na jaki zaciągnięto zobowiązanie
    w przypadku stwierdzenia trwałej utraty wartości składnika aktywów finansowych,
     w tym również naliczonych odsetek lub rozliczonego dyskonta, dokonuje się odpisu
     aktualizacyjnego do możliwej do uzyskania ceny sprzedaży netto, który ujmuje się jako
     koszty finansowe okresu
    odsetki od aktywów finansowych, na które utworzono wcześniej odpisy z tytułu utraty
     wartości, nie są naliczane do momentu ich otrzymania
    w przypadku stwierdzenia, że ustała przyczyna, dla której dokonano odpi sów
     aktualizacyjnych z tytułu trwałej utraty wartości zmniejszenie poprzednio dokonanego
     odpisu zalicza się do przychodów finansowych
    zyski lub straty powstałe w wyniku sprzedaży aktywów finansowych ujmuje się jako
     przychody lub koszty finansowe
    w przypadku zwolnienia lub wygaśnięcia zobowiązania finansowego bez jego
     uregulowania zmniejszenie ujmuje się jako przychody finansowe. W przypadku
     zastąpienia dotychczasowego zobowiązania finansowego nowym, jednostka zaprzestaje
     ujmowania dotychczasowego zobowiązania i wprowadza nowe zobowiązanie.
     Ewentualna różnica wartości jest ujmowana jako przychody lub koszty finansowe

Ujawnienia dotyczące instrumentów finansowych dla małych jednostek powinny ograniczać
się do niezbędnego minimum. Proponuje się, aby obejmowały wyłącznie informacje
dotyczące instrumentów finansowych wymagane art. 16 Dyrektywy 2013/34/UE. Zostały one
przedstawione w rozdziale 2.1 niniejszego Raportu.


                                                                                       114
