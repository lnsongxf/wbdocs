                                          88263




Polska
Poprawa ﬁnansowej stabilności szpitali:
  w kierunku podejścia systemowego
       RAPORT STRATEGICZNY




                                   Kwiecień 2014
© 2014 International Bank for Reconstruction and Development / International Development
Association lub The World Bank
1818 H Street NW
Washington DC 20433
Telefon: 202-473-1000
Internet: www.worldbank.org

Standardowa klauzula zrzeczenia się odpowiedzialności:

Niniejszy dokument jest efektem prac personelu Międzynarodowego Banku Odbudowy i Rozwoju/Banku
Światowego. Ustalenia, interpretacje i wnioski przedstawione w tym dokumencie nie muszą odzwierciedlać
poglądów Dyrektorów Wykonawczych Banku Światowego ani reprezentowanych przez nich Rządów. Bank Światowy
nie gwarantuje ścisłości danych zawartych w niniejszym dokumencie. Granice, barwy, określenia i inne informacje
przedstawione na mapach zawartych w tym dokumencie nie oznaczają jakiegokolwiek osądu ze strony Banku
Światowego co do stanu prawnego jakiegokolwiek terytorium, poparcia dla przedstawionych granic ani ich
akceptacji.

Klauzula praw autorskich:

Materiał przedstawiony w niniejszej publikacji jest objęty prawem autorskim. Kopiowanie i / lub przekazywanie
części lub całości tej publikacji bez zezwolenia może stanowić naruszenie obowiązującego prawa. Międzynarodowy
Bank Odbudowy i Rozwoju/Bank Światowy zachęca do rozpowszechniania swoich prac i zazwyczaj udziela
niezwłocznie zgody na reprodukowanie fragmentów swoich prac.
Aby uzyskać zgodę na wykonanie kserokopii lub przedruku fragmentu prezentowanej pracy należy przesłać wniosek z
pełnym zestawem informacji na adres: Copyright Clearance Center, Inc., 222 Rosewood Drive, Danvers, MA 01923,
USA, nr tel. 978-750-8400, faks 978-750-4470, http://www.copyright.com/.
Wszelkie inne pytania dotyczące praw i licencji, w tym praw zależnych, należy kierować pod adresem: Office of the
Publisher, The World Bank, 1818 H Street NW, Washington, DC 20433, USA, fax 202-522-2422, e-mail
pubrights@worldbank.org.
Spis treści

Krótkie streszczenie……………………………………………………………………………………………………………………………….4

Podsumowanie i główne rekomendacje ……………………………………………………………………………………………….6

Akronimy i skróty………………………………………………………………………………………………………………………………...11

1      Wprowadzenie .................................................................................................................................... 13
2      Zadłużenie szpitali w Polsce: skala problemu i próby rozwiązań........................................................ 14
    2.1       Anatomia „problemu zadłużenia”............................................................................................... 14
    2.2       Wysiłki regulacyjne zmierzające do rozwiązania „problemu zadłużenia” .................................. 16
3      Czynniki niesprzyjające zdrowej kondycji finansowej: spojrzenie systemowe ................................... 21
    3.1       Propozycja ram analitycznych ..................................................................................................... 21
    3.2       System opieki zdrowotnej i realizacja świadczeń ....................................................................... 23
    3.3       Zarządzanie szpitalami ................................................................................................................ 27
    3.4       Regulacje ..................................................................................................................................... 28
    3.5       Nabywanie świadczeń ................................................................................................................. 30
    3.6       Strategie szpitali .......................................................................................................................... 32
4      Droga do równowagi finansowej ........................................................................................................ 36
    4.1       Zmiany na poziomie całego kraju................................................................................................ 36
    4.2       Zmiany na poziomie regionalnym/lokalnym lub pojedynczych placówek ................................. 39
    4.3       Szeroko zakrojona reforma zarządzania ..................................................................................... 40
Załącznik. Dodatkowe dane na temat zadłużenia szpitali: zróżnicowanie w zależności od województwa i
struktury właścicielskiej .............................................................................................................................. 43
       Regionalne rozbieżności i trendy ........................................................................................................ 43
       Różnice w zależności od struktury właścicielskiej............................................................................... 46




                                                                              1
       Lista rysunków:
Rysunek 1: Zadłużenie ogółem i zobowiązania wymagalne jako % PKB w okresie 2004 -2012 ................. 15
Rysunek 2: Zmiana w poziomie zadłużenia ogółem i zobowiązań wymagalnych w ujęciu realnym (ceny z
2005 roku, w milionach złotych) ................................................................................................................. 15
Rysunek 3: Czynniki mające wpływ na zachowanie szpitali: ramy i ich zastosowanie w przypadku Polski 22
Rysunek 4: Trendy w zakresie liczby łóżek szpitalnych dla ostrych przypadków na 100.000 mieszkańców
w wybranych krajach Europy, lata 2000 - 2011 .......................................................................................... 25
Rysunek 5: Zadłużenie ogółem w przeliczeniu na jedno łóżko w szpitalach publicznych w poszczególnych
województwach w roku 2006 i 2012 (PLN)................................................................................................. 44
Rysunek 6: Zmiana liczby łóżek i wielkości zadłużenia w ujęciu realnym w poszczególnych
województwach w okresie 2006 – 2012 ..................................................................................................... 45
Rysunek 7: Udział poszczególnych kategorii właścicieli w dochodach, deficycie, zadłużeniu i
zobowiązaniach wymagalnych sektora szpitali publicznych (2010 r.) ....................................................... 47




       Lista tabel:
Tabela 1: Decyzje organów założycielskich odnośnie deficytu za 2012 rok (według stanu na sierpień 2013
roku) ............................................................................................................................................................ 18
Tabela 2: Orientacyjny podział szpitali w Polsce według struktury właścicielskiej..................................... 27




                                                                                 2
Akronimy i skróty
BGK        Bank Gospodarstwa Krajowego

NFZ        Narodowy Fundusz Zdrowia

JGP        Jednorodne grupy pacjentów

OECD       Organizacja Współpracy Gospodarczej i Rozwoju

PLN        Złoty polski

PKB        Produkt krajowy brutto

POZ        Podstawowa opieka zdrowotna

SPZOZ      Samodzielny publiczny zakład opieki zdrowotnej (tradycyjna forma prawna placówek
           publicznych, które nie zostały skomercjalizowane)

UE27       27 Państw Członkowskich Unii Europejskiej




                                             3
                           Poprawa finansowej stabilności szpitali:
                              w kierunku podejścia systemowego

                                            Raport strategiczny 1

                                                 Kwiecień 2014

                                            Krótkie streszczenie
Jest coraz bardziej oczywiste, że rola szpitali na całym świecie musi się zmienić, aby maksymalnie
wykorzystać korzyści wynikające z postępu w medycynie i technologii, a także lepiej zaspokajać potrzeby
starzejących się społeczeństw w dziedzinie skoordynowanej i zintegrowanej opieki medycznej,
utrzymując jednocześnie wydatki na służbę zdrowia na poziomie akceptowalnym dla społeczeństwa. Aby
to osiągnąć, trzeba między innymi wprowadzić jasno określoną hierarchię szpitali, dzięki której pacjenci
będą kierowani na odpowiedni poziom opieki zdrowotnej; doprowadzić do koncentracji świadczenia
wysokospecjalistycznych usług z myślą o poprawie jakości i bezpieczeństwa pacjentów; zwiększyć ilość
usług świadczonych na zasadach ambulatoryjnych, unikając tym samym hospitalizacji w przypadkach, w
których jest to możliwe; a także skoordynować działania na styku z POZ i opieką społeczną po to, aby
pacjent otrzymywał pomoc we właściwym otoczeniu.

Polska od dawna ma problemy z deficytem i zadłużeniem szpitali publicznych – kwestii tej nie udało się
jak dotąd rozwiązać przy pomocy kolejnych programów oddłużania. Niektórzy twierdzą, że źródłem
problemu jest chroniczne niedofinansowanie sektora bądź też rola funduszu ubezpieczeń zdrowotnych.
Jednak z przedstawionej w raporcie analizy wynika, że poszczególne szpitale bardzo różnią się między
sobą pod względem sytuacji finansowej. W niektórych województwach udało się znacząco zmniejszyć
wysokość zadłużenia szpitali, podczas gdy w innych sytuacja nadal się pogarsza. Nie ma systematycznej
korelacji między poziomem ubóstwa w danym województwie lub dużą liczbą znajdujących się w nim
szpitali z jednej strony, a poziomem zadłużenia placówek z drugiej. Jak z tego wynika, problemu nie da
się wyjaśnić w prosty ani jednoznaczny sposób, a szpitale są w stanie osiągać dobre wyniki przy obecnie
dostępnym poziomie środków. W prezentowanym raporcie autorki starają się zidentyfikować
rzeczywiste przyczyny problemu i dochodzą do wniosku, że jego rozwiązanie będzie wymagać
kompleksowego zestawu reform.
Z uwagi na uwarunkowania historyczne oraz bodźce występujące we współcześnie obowiązującym
modelu, polski system szpitali jest nadmiernie rozbudowany; pojedyncze szpitale raczej ze sobą
konkurują niż koordynują swoją działalność; a decyzje o inwestowaniu w nowe usługi są podejmowane

1
  Autorkami raportu są: Agnès Couffinhal, Starsza Ekonomistka Banku Światowego, oraz Kate Mandeville, Specjalistka ds.
Zdrowia Publicznego. Autorki pragną podziękować Annie Kozieł za zebranie ważnych danych oraz uwagi. Podziękowania kierują
także pod adresem Antonio Durana i zespołu z Tecsalud, który prowadził prace badawcze w regionach uwzględnione w
niniejszym opracowaniu. Zespół kieruje również podziękowania wobec następujących osób: Marcelo Bortman, Christophe
Lemiere, April Harding oraz Daniel Dulitzky, w uznaniu wnikliwych uwag i sugestii do wcześniejszej wersji dokumentu. Autorem
okładki jest Boris Balabanov. Autorki pragną podziękować za cenne uwagi polskiemu Ministerstwu Zdrowia.

                                                             4
w oparciu o rachunek zysków w sposób, który w statecznym rozrachunku nie jest korzystny ani dla
pacjenta, ani dla podatnika. Jako przykład można podać sytuację, w której konkurują ze sobą trzy
szpitale wykonujące operacje na otwartym sercu, chociaż do zaspokojenia potrzeb zdrowotnych
mieszkańców regionu w tym zakresie wystarczyłby jeden oddział. W efekcie potencjał każdego z
istniejących oddziałów nie jest w pełni wykorzystywany, co może prowadzić do pogorszenia jakości i
marnotrawstwa zasobów, które można by lepiej wykorzystać w celu usunięcia innych „wąskich gardeł” w
systemie, np. kolejek pacjentów oczekujących na usługę.
Podejmowane w ostatnim czasie wysiłki regulacyjne zwiększyły presję na organy założycielskie szpitali w
aspekcie właściwego zarządzania, zmuszając je do pokrycia deficytu należących do nich szpitali, co ma
docelowo zracjonalizować system i doprowadzić do tego, że szpitale, które nie są potrzebne, zostaną
zlikwidowane. Jest to działanie pożądane, ponieważ jak wynika z kilku opracowanych w Polsce studiów
przypadku kompetentne i zaangażowane kierownictwo szpitala jest w stanie wyprowadzić sytuację
finansową placówki na prostą, podczas gdy na skutek słabego zarządzania dług potrafi narastać w
niekontrolowanym tempie. Pozostaje jednak faktem, że szereg „toksycznych” szpitali nadal funkcjonuje
w systemie i będzie go osłabiać dopóty, dopóki problem nie zostanie skutecznie rozwiązany. Poza tym,
doświadczenia innych krajów rozwiniętych wskazują, że wypracowanie wyżej wspomnianego,
optymalnego modelu wymaga zdecydowanych, konsekwentnych i kompleksowych interwencji
regulacyjnych.
W raporcie przedstawiono tezę, iż wzrost odpowiedzialności organów założycielskich szpitali stanowi
jedynie część całego wachlarza reform, bez których nie da się sprowadzić systemu na właściwy kurs.
Ważnym elementem całego obrazu jest wprowadzenie tzw. „map potrzeb zdrowotnych” lokalnych
społeczności, w oparciu o które można zaplanować najbardziej efektywny zestaw świadczeń i
odpowiednio dostosować strukturę świadczeniodawców, w tym również szpitali. Obecnie nie
obowiązują żadne przepisy regulujące kwestię liczby szpitali w relacji do właściwego zestawu świadczeń.
Mapa potrzeb zdrowotnych może na przykład pokazać, że w danym województwie potrzebny jest tylko
jeden oddział kardiochirurgii, na którym wykonuje się operacje na otwartym sercu. Już choćby z tego
przykładu jasno wynika, że aby wprowadzić reformę w życie trzeba będzie zadecydować, który z trzech
oddziałów należy wzmocnić, a które zamknąć. Zastosowanie wiedzy płynącej z map potrzeb
zdrowotnych w praktyce będzie zatem wymagać podejmowania złożonych, kontrowersyjnych i trudnych
politycznie decyzji we wszystkich województwach, nawet jeśli dysponujemy dowodami wystarczającymi
na potwierdzenie tezy, że w ostatecznym rozrachunku przyniesie to społeczeństwu korzyści. Mapy
potrzeb zdrowotnych, choć bardzo istotne, stanowią zaledwie jeden z wielu bodźców i regulacji, które
trzeba będzie zmodyfikować, aby wszyscy liczni dostawcy świadczeń szpitalnych dążyli w tym samym
kierunku, a efekty zdrowotne uległy poprawie. Będzie to wymagać śmiałej wizji oraz silnego i
konsekwentnego przywództwa na szczeblu krajowym.




                                                  5
                    Podsumowanie i główne rekomendacje
1. Mimo że Polska poczyniła znaczące postępy na drodze do racjonalizacji opieki szpitalnej, plan
modernizacji nie został ukończony, czego dowodem jest systematyczne narastanie zobowiązań szpitali
publicznych. Zadłużenie i zobowiązania wymagalne placówek ochrony zdrowia w SPZOZ (w tym głównie
szpitali) stanowią poważny problem od ponad dwóch dekad. Według stanu na koniec 2012 roku, łączne
zadłużenie szpitali publicznych w Polsce wyniosło 10,6 miliardów złotych (0,7% PKB), z czego 23%
stanowiły zobowiązania wymagalne 2. Dług ten jest jednym z głównych wyzwań, z jakim zmagają się
kolejne ekipy rządzące, a rozmaite plany oddłużania szpitali zaproponowane dotychczas rozwiązywały
ten problem jedynie tymczasowo.

2. Niniejszy dokument zawiera opis działań mających na celu poprawę równowagi finansowej
szpitali w Polsce. Dokonano w nim metodycznej analizy najważniejszych przeszkód stojących na drodze
do zdrowia finansowego szpitali w kontekście bieżących i przeszłych reform ochrony zdrowia. Główne
przyczyny tego stanu rzeczy przeanalizowano z perspektywy zarządczej oraz systemowej, uwzględniając
rolę ograniczeń regulacyjnych i finansowych. Systemy opieki zdrowotnej znajdują się pod ogromną
presją adaptacji do zmian demograficznych i technologicznych, który to proces prawdopodobnie
przedefiniuje rolę szpitali w przyszłości. Na pierwszy plan wysuwają się wstępne zalecenia, które można
podzielić na: (i) zmiany na szczeblu systemowym, wymagające interwencji z poziomu polityki państwa,
oraz (ii) szanse na lepszą współpracę w ramach obecnego systemu oraz poprawę możliwości wyboru
korzystnych inwestycji, przed którymi stoją samorządy i menedżerowie placówek.

3. Analiza problemu zadłużenia wskazuje, że w kategoriach realnych poziom zadłużenia zmalał o 17%
od szczytowej wartości w 2005 roku, a zobowiązania wymagalne zostały zredukowane o dwie trzecie.
Mimo że ogólna kondycja finansowa szpitali publicznych pozostaje niepokojąca, od 2004 roku sytuacja
uległa pewnej poprawie. W latach 2004 - 2005 zobowiązania ogólne SPZOZ stanowiły ponad 1% PKB, z
czego 60% stanowiły zobowiązania wymagalne. Po skorygowaniu tej kwoty o wskaźnik inflacji okaże się,
że poziom długu zmalał o 17% od szczytowej wartości w 2005 roku, a zobowiązania wymagalne ogółem
zredukowano o dwie trzecie.

4. Nie istnieje proste wytłumaczenie różnic między województwami. Niektóre województwa
dokonały znacznych postępów w ograniczaniu poziomu zadłużenia, podczas gdy w innych sytuacja nadal
ulega pogorszeniu. Nie ma korelacji między wielkością zadłużenia szpitali w danym województwie a jego
dochodami. Analogicznie, nie można zaobserwować relacji między liczbą łóżek szpitalnych lub liczbą
łóżek zajętych a poziomem zadłużenia województwa. Innymi słowy, różnice te nie znajdują jednego
prostego wytłumaczenia. Ten obraz stawia pod znakiem zapytania tezę, że wzrost zadłużenia szpitali ma
jedno proste wyjaśnienie, takie jak np. niedofinansowanie sektora opieki zdrowotnej czy też rola


2
  Ściśle mówiąc, wskaźnik ten dotyczy poziomu zadłużenia placówek SPZOZ (samodzielnych publicznych zakładów
opieki zdrowotnej). SPZOZ to tradycyjna forma prawna szpitali publicznych. Nie wszystkie SPZOZ są szpitalami, a
niektóre szpital należące do podmiotów publicznych mają obecnie formę prawną spółek handlowych. Ich dług nie
jest wliczany do powyższego wskaźnika.

                                                       6
Narodowego Funduszu Zdrowia (NFZ). Niektóre województwa radzą sobie z tym problemem wyraźnie
lepiej niż inne, w tym również te regiony, które startowały z dużo gorszej pozycji.

5. Pakiet refom zapoczątkowanych w 2009 roku wspierał ideę komercjalizacji szpitali jako trwałego
sposobu wyjścia z kryzysu zadłużenia. Szpitale publiczne skorzystały z szeregu programów pomocy w
redukcji zadłużenia, które jednak nie przyniosły trwałych rezultatów. W 2009 roku rząd przyjął nową
strategię zmierzającą do przekształcenia szpitali w spółki prawa handlowego. Uzasadnieniem tej
propozycji było przekonanie, że dzięki komercjalizacji zobowiązania wymagalne i dług placówek zostaną
potraktowane tak samo jak w przypadku każdego innego podmiotu gospodarczego stojącego przed
groźbą upadłości w wyniku trudności ze spłatą własnych zobowiązań. Oczekiwano, że nałożenie na
placówki większej odpowiedzialności przyczyni się do powstania silnych zachęt do restrukturyzacji,
poprawy kompetencji zarządczych i przekształcenia szpitali celem zapewnienia tym podmiotom
stabilności finansowej. Jednak program komercjalizacji zainicjowany w 2009 roku jest wykorzystywany w
stopniu niższym niż zakładano. Jak dotąd istnieje niewiele dowodów na potwierdzenie tego, że
komercjalizacja sama w sobie jest receptą na poprawę kondycji finansowej placówki. Ponadto, szpitale
mające największe zadłużenie na ogół nie korzystają z rozwiązań tej reformy.
6. Niemniej jednak trzeba przyznać, że wspomniane reformy spowodowały wzrost
odpowiedzialności większości właścicieli szpitali publicznych, co należy powitać z zadowoleniem.
Ustawa o działalności leczniczej z 2011 roku, będąca częścią programu komercjalizacji, zasadniczo
nałożyła na wszystkich właścicieli szpitali obowiązek pokrycia deficytu placówki. Obecnie właściciele
szpitali muszą stawić czoła finansowym konsekwencjom wynikającym z przyzwolenia na chroniczny
deficyt szpitali. Może się to okazać potężną i trwałą zachętą do bardziej proaktywnej postawy, jeżeli
chodzi o nadzór i zarządzanie szpitalami. Jednak ustawa w swoim obecnym kształcie nie obejmuje
wszystkich placówek publicznych, w tym szpitali uniwersyteckich i instytutów, które po części należą do
najbardziej zadłużonych placówek w Polsce. Ministerstwo powinno jak najszybciej podjąć niezbędne
kroki w kierunku pełnego i długofalowego skorelowania odpowiedzialności za zainicjowanie i
sfinansowanie reorganizacji tych placówek i uprawnień do tego typu decyzji z odpowiedzialnością za
zaniechanie niezbędnych działań.
7. Choć reforma w zakresie formy prawnej funkcjonowania szpitali jest jednym z możliwych
sposobów rozwiązania problemu zadłużenia szpitali, w niniejszym dokumencie argumentujemy, że w
Polsce nadal istnieje szereg czynników zewnętrznych zaburzających stabilność finansową szpitali, oraz
że niezbędne będą szerzej zakrojone reformy w celu wprowadzenia trwałych zmian w tym obszarze.

8. Ministerstwo Zdrowia oraz poszczególni interesariusze mają świadomość skali problemu i
możliwych rozwiązań. W niniejszym dokumencie czynniki wpływające na zachowanie danego szpitala
przedstawiono w podziale na cztery obszary, a mianowicie: zarządzanie, regulacje, zakup świadczeń,
oraz współdziałanie z innymi dostawcami usług zdrowotnych. W każdym z tych obszarów proponuje się
reformy, które wspierałyby tworzenie otoczenia sprzyjającego poprawie stabilności finansowej całego
systemu. Najważniejsze reformy to:



                                                  7
 Opracowanie i wdrożenie mechanizmów planowania świadczeń zdrowotnych. Pomimo
  dotychczasowych niepowodzeń we wdrażaniu tych regulacji, samorządy lokalne coraz częściej
  oczekują, że resort zdrowia określi ramy, które umożliwiłyby, a nawet zachęciły do lepszej
  koordynacji planowania świadczeń zdrowotnych na szczeblu krajowym lub wojewódzkim, a
  także do tworzenia sieci szpitali na poziomie województwa bez względu na status właścicielski.
  Nowe mechanizmy planowania powinny skutkować dostosowaniem świadczenia usług w taki
  sposób, aby zaspokajały one obecne i przyszłe potrzeby zdrowotne obywateli w najbardziej
  efektywny sposób. Powinny również promować nowoczesne zasady organizacji świadczeń, w
  tym zdefiniowanie dobrze określonych poziomów opieki oraz koncentrację usług
  specjalistycznych, która przyczyni się do zapewnienia należytej jakości świadczeń oraz
  bezpieczeństwa pacjentów. Plany te, najczęściej określane w Polsce jako „mapy”, powinny
  również uwzględniać wytyczne i priorytety w zakresie niezbędnych inwestycji
  infrastrukturalnych w sektorze oraz zakupów sprzętu na rzecz uzyskania lepszych, bardziej
  efektywnych, a co za tym idzie także bardziej zrównoważonych inwestycji.

   Planowanie wymaga najpierw wyznaczenia strategicznych kierunków oraz ambitnych, a
   jednocześnie osiągalnych celów związanych z obecnymi i przyszłymi potrzebami ludności. Po
   drugie - być może ważniejsze - trzeba wypracować takie ramy i narzędzia, które pozwolą
   stworzyć lokalne rozwiązania prowadzące do realizacji założonych celów. W mocno
   pluralistycznym systemie proces negocjowania i wprowadzania rozwiązań w życie stanowi
   niezwykle skomplikowane zadanie. Mówiąc wprost, dla przykładu: gdyby ustalono – rzetelnie i
   ponad wszelką wątpliwość – że w danej stolicy województwa tylko jeden szpital powinien
   prowadzić operacje serca i klatki piersiowej, a obecnie kontrakt z NFZ na tego rodzaju
   świadczenia mają tam trzy oddziały zlokalizowane w trzech różnych placówkach mających trzech
   różnych właścicieli, jak można ten plan wprowadzić w życie? Kto zostanie pociągnięty do
   odpowiedzialności za realizację celu? I w jakim terminie? Na jakiej podstawie zostanie podjęta
   decyzja, który z trzech oddziałów ma nadal funkcjonować? W 2013 roku Ministerstwo Zdrowia
   rozpoczęło prace nad regionalnymi mapami potrzeb zdrowotnych, co wygląda bardzo
   obiecująco i niewątpliwie stanowi krok we właściwym kierunku, ale wciąż czeka nas debata nad
   tym, w jaki sposób mapy zostaną wprowadzone w życie.

 Urealniona wycena świadczeń w ramach JGP. Długookresowa stabilność finansowa sektora
  wymaga opracowania solidnego i stabilnego systemu wyceny świadczeń. W Polsce szpitale są
  opłacane w oparciu o metodologię JGP, co zasadniczo oznacza stałe kwoty za hospitalizację
  pacjentów, w przypadku których diagnoza i inne cechy charakterystyczne wskazują na
  konieczność udzielenia podobnych świadczeń. W teorii metodologia JGP ma zachęcać do
  efektywności w świadczeniu usług i eliminowania niepotrzebnych procedur, lecz w praktyce
  może dojść do wypaczeń, jeśli relatywne wagi przypisane do poszczególnych JGP nie
  odzwierciedlają zasobów niezbędnych do realizacji odpowiedniej opieki. Zmiany we względnych
  cenach poszczególnych JGP wprowadza się obecnie na doraźnych zasadach, a z powodu

                                             8
   wypaczeń szpitale mają zachęty do „inwestowania” w niektóre opłacalne JGP oraz do wyboru
   warunków udzielania świadczeń (leczenie szpitalne kontra leczenie ambulatoryjne) w zależności
   od wyceny, a nie w oparciu o zasady dobrej praktyki medycznej w połączeniu efektywnością
   ekonomiczną. W ogólnym rozrachunku, system opłacania świadczeniodawców powinien w
   lepszym stopniu (i) gwarantować, że szpitale nie tracą na podejmowaniu leczenia bardziej
   złożonych przypadków, (ii) promować efektywne wzorce leczenia, oraz (iii) upowszechniać
   standardy jakości. W 2010 roku powstał projekt przepisów zakładających utworzenie podmiotu
   odpowiedzialnego za „wycenę świadczeń”, ale został on przez resort zdrowia chwilowo
   odłożony na bok z myślą o wprowadzeniu tych przepisów razem z szerszym pakietem reform,
   będących nadal przedmiotem dyskusji.

 Model zakupu świadczeń powinien sprzyjać nawiązywaniu długotrwałej relacji oraz tworzeniu
  zintegrowanego procesu decyzyjnego między świadczeniodawcami a NFZ, przy zachowaniu
  zasady rozdziału między nabywcą a dostawcą. Wraz z wprowadzeniem bardziej rygorystycznych
  mechanizmów planowania konieczne stanie się zmodyfikowanie dotychczasowych praktyk
  zakupu świadczeń tak, aby zapewnić ich zgodność z reorganizacją systemu, a nawet wsparcie
  tego procesu. Być może będzie się to wiązało z ograniczeniem liczby placówek świadczących
  usługi specjalistyczne w danym obszarze lub z zawężeniem zakresu usług, o jakie mogą ubiegać
  się pewne kategorie placówek. Usługodawcy muszą być pewni kierunków strategicznych
  realizowanych w okresie średnioterminowym, aby móc podejmować racjonalne decyzje
  inwestycyjne. Ograniczenie niepewności – wyobrażonej lub rzeczywistej – co do strumienia
  przychodów szpitala powinno ułatwić pozyskiwanie środków na finansowanie inwestycji.

 W zakresie kompetencji NFZ bardziej widoczną rolę powinno odgrywać promowanie
  świadczenia nowoczesnych usług wysokiej jakości. NFZ powinien być uprawniony do
  wykorzystywania narzędzi wyceny i kontraktowania świadczeń na rzecz realizacji celów
  systemowych, takich jak promowanie zabiegów chirurgicznych w warunkach ambulatoryjnych
  czy koordynacja opieki. Ogólnie rzecz biorąc, NFZ będzie musiał stać się zdecydowanie bardziej
  selektywnym i pro-aktywnym nabywcą świadczeń. Rząd rozważa obecnie projekt ustawy
  decentralizującej Fundusz. Jeśli ta koncepcja zostanie wprowadzona w życie, trzeba będzie
  wyraźnie określić, w jaki sposób nowy system przyczyni się do rozwiązania przedstawionych
  wyżej problemów i pomoże umocnić proces strategicznego nabywania świadczeń zgodnie z
  wyżej wymienionymi wytycznymi.

 Równocześnie, niezbędna jest modernizacja systemu zapewniania jakości. Należy zredukować
  lub nawet, o ile to możliwe, wyeliminować niektóre szczegółowe przepisy dotyczące nakładów, a
  położyć większy nacisk na procesy, produkty i rezultaty. Nowy model zarządzania będzie
  wymagał – między innymi – opracowania wytycznych i protokołów (powiązanych z opłacaniem
  świadczeniodawców) oraz intensyfikacji procesów zbierania i analizy danych. W ostatecznym
  rozrachunku płatnik (NFZ) powinien mieć możliwość powiązania płatności z jakością świadczeń.

                                             9
        W 2010 roku opracowano projekt ustawy usprawniającej zarządzanie szpitalami, ale nie został
        on przedstawiony w Sejmie. Ministerstwo obecnie rozważa zainicjowanie tego procesu w
        onkologii.

9. Nawet bez zmian systemowych i regulacyjnych szpitale i samorządy mogą wykorzystywać pewne
istniejące możliwości, i faktycznie po części tak się dzieje. Jak już wspomniano, wyniki uzyskiwane przez
poszczególne województwa są znacząco różne pomimo tego, że wszystkie one funkcjonują w tak samo
skomplikowanym i złożonym otoczeniu. Oznacza to, że przynajmniej niektóre organy założycielskie i
szpitale radzą sobie lepiej z pokonywaniem istniejących ograniczeń. W wyniku przeglądu sytuacji i
analizy najbardziej efektywnych placówek sformułowano szereg rekomendacji, które samorządy lokalne
mogą wziąć pod uwagę nawet w przypadku braku znaczących reform systemowych:

     Opracowanie i prowadzenie tabel kluczowych wskaźników wydajności szpitali (dashboard).
      Minimalny poziom sprawozdawczości obowiązuje wszystkie placówki w kraju. Większość
      podmiotów będących właścicielami szpitali otrzymuje szereg różnych danych, lecz nie prowadzi
      ich systematycznej analizy ani porównań z wynikami innych placówek. Samorządy wojewódzkie,
      które na ogół są właścicielami dużej liczby szpitali, z racji swojej pozycji mogłyby wprowadzić
      wyższe standardy gromadzenia danych i porównywać placówki między sobą, lecz zdecydowana
      większość władz wojewódzkich nie ma odpowiednich narzędzi, czasu i / lub kompetencji w tym
      zakresie. Z perspektywy biznesowej, właściciele i /lub szpitale powinny samodzielnie lub
      wspólnie zainwestować w opracowanie i prowadzenie tabel wyników osiąganych przez szpitale,
      dzięki którym mogłyby monitorować koszty, jakość, efektywność i wpływ świadczonych usług.
      Systematyczna dokumentacja i publikacja danych porównawczych na temat wyników mogłaby
      stać się bodźcem do wprowadzenia politycznie trudniejszych zmian.
     Wzmocnienie kompetencji zarządczych oraz nadzoru. Szereg badań oraz dialog na temat
      kierunków polityki prowadzony w Polsce pomiędzy rokiem 2012 i 2014 wyraźnie wskazują, że
      sprawne zarządzanie ma istotny wpływ na wyniki szpitali. Wiele placówek jest niewłaściwie
      zarządzanych – rozwiązanie tego problemu leży w gestii ich właścicieli. Presja polityczna na
      utrzymanie status quo skutecznie ich do tego zniechęca. Pozytywne przykłady restrukturyzacji są
      z reguły realizowane przez innowacyjnych menedżerów (pracujących w szpitalu lub
      samorządzie) przy silnym i stabilnym wsparciu politycznym.

     Wprowadzenie systematycznych ocen i wymiany doświadczeń. Pozytywne przykłady
      innowacyjnego podejścia do zarządzania nie są systematycznie dokumentowane ani
      popularyzowane w ramach wymiany doświadczeń. Samorządy wojewódzkie i inne bez wątpienia
      skorzystałyby na gromadzeniu i wymianie doświadczeń oraz ocenie wpływu innowacyjnych
      rozwiązań na poszczególne kryteria wyników.

     Opracowanie średnio- i długoterminowych ram strategicznych oraz współpraca z innymi
      właścicielami szpitali. Nawet kiedy wprowadzone zostaną mapy potrzeb zdrowotnych oraz
      narzędzia planowania, ich wykorzystanie będzie ostatecznie zależeć od rozwiązań i
      kompromisów wynegocjowanych i wypracowanych na szczeblu lokalnym. Ujmując rzecz inaczej,

                                                   10
        plany reorganizacji muszą być opracowanie i wynegocjowane w ramach województw, a czasem
        na szczeblu międzyregionalnym. Jak dotąd, wiele decyzji strukturalnych i inwestycyjnych
        podejmowanych na szczeblu lokalnych było z założenia decyzjami o charakterze taktycznym. W
        przeważającej mierze koncentrowały się one na krótkoterminowych szansach i zagrożeniach
        finansowych, nie biorąc pod uwagę wiedzy płynącej z najlepszych praktyk ani twardych danych
        na temat zmieniających się wzorców opieki medycznej, stanu zdrowia ludności, itp. Dla
        przykładu, samorządy wojewódzkie - pomimo tego, że posiadają wiele placówek na danym
        obszarze - nadal postrzegają je jako odrębne (i konkurencyjne) podmioty. Z posiadanych
        informacji wynika, że żaden samorząd wojewódzki nie pokusił się jak dotąd o opracowanie
        planów reorganizacji strategicznej na poziomie „sieci szpitali”. Ustawa z 2011 roku umożliwia
        łączenie placówek, których właścicielami jest jeden lub kilka samorządów lokalnych, lecz jak
        dotąd ta opcja nie została wykorzystana 3 . Po części można to uzasadnić niestabilnym
        otoczeniem regulacyjnym oraz brakiem jasno wytyczonego kierunku zmian; nie zmienia to
        jednak faktu, że obecne przepisy dają wiele możliwości podjęcia zdecydowanych kroków.
        Samorządy lokalne mogą znacząco poprawić swój potencjał w zakresie planowania
        strategicznego. Najlepiej byłoby, gdyby planowanie strategiczne na szczeblu wojewódzkim nie
        ograniczało się wyłącznie do opieki zdrowotnej, lecz obejmowało również sektor społeczny,
        który przyczynia się do zaspokajania potrzeb starzejącego się społeczeństwa.
10. Wyniki analizy sugerują, że Polska nadal stoi przed wyzwaniem przeprowadzenia solidnej reformy
szpitali. Na gruncie eksperckim i merytorycznym istnieje dość powszechna zgoda co do problemów
wymagających rozwiązania oraz „cegiełek”, z których należy zbudować trwałe i skuteczne rozwiązanie.
11. Kończąc i podsumowując, doświadczenia innych państw wskazują na potrzebę wzmocnienia w
Polsce przywództwa na poziomie systemowym 4.
12. Sprawne i pluralistyczne systemy zorientowane na rynek opierają się na kompleksowych
przepisach i silnych instytucjach. Systemy opieki zdrowotnej na całym świecie w mniejszym lub
większym stopniu polegają na siłach rynkowych i konkurencji w osiąganiu celów takich jak dostęp do
wysokiej jakości usług i wydajne wydatkowanie funduszy publicznych. Kraje mające sprawne i
pluralistyczne systemy opieki zdrowotnej, które kładą większy nacisk na zachęty o rynkowym
charakterze, takie jak Holandia, Niemcy czy Estonia, z czasem wypracowały również silne regulacje,
mechanizmy kontrolne oraz instytucje, które na ogół dążą do wspierania rozwiązań opartych na
współpracy, aby cały system mógł realizować stawiane przed nim cele.

13. Te narzędzia i instytucje są w Polsce rozwinięte w niedostatecznym stopniu. Polska posiada silnie
pluralistyczny system opieki szpitalnej i generalnie stara się tworzyć przestrzeń dla sił rynkowych, które
mają zmieniać oblicze sektora – świadczy o tym na przykład niedawna reforma komercjalizacyjna.
Jednak, jak już podkreślono w niniejszym opracowaniu, obecna forma współzawodnictwa między


3
  Grupa szpitali w woj. dolnośląskim aktualnie rozważa ewentualność przeprowadzenia takiej fuzji.
4
  Termin „przywództwo’ jest tutaj rozumiany jako całościowe zarządzanie systemem (szpitali) w celu osiągania
lepszych rezultatów systemowych.

                                                       11
szpitalami w Polsce wywiera prawdopodobnie negatywny wpływ na celowość inwestycji, rozdrobnienie
systemu, a nawet na jakość świadczeń. W Polsce brakuje wyraźnie określonej strategii działania dla
systemu szpitali (a szerzej, dla systemu świadczenia usług). Brakuje wspólnych ram analizowania
wyników poszczególnych szpitali lub ich sieci wojewódzkich i przekazywania tych danych decydentom
lub opinii publicznej. Brakuje formalnych, uporządkowanych dyskusji między właścicielami szpitali na
szczeblu krajowym lub wojewódzkim. Mówiąc szerzej: tam, gdzie fundamentalne trendy w postępach
medycyny, zdrowiu i oczekiwaniach ludności oraz ograniczenia finansowe wymagają lepszej koordynacji
i organizacji świadczeniodawców, żadna instytucja nie wzięła na siebie odpowiedzialności za
odpowiednie ukierunkowanie systemu.
14. Wzmocnienie przywództwa będzie wymagać wysiłków na rzecz budowania konsensusu, silnej woli
politycznej i pewnej dozy inwestycji. Przekształcenie i modernizacja systemu na rzecz poprawy
potencjału w zakresie zaspokajania potrzeb zdrowotnych obywateli może wymagać wypracowania
konsensusu na temat szeroko zakrojonej diagnozy przyczyn problemów i celów inicjatyw
reformatorskich. Rozważania na temat kondycji finansowej poszczególnych szpitali, choć ważne, nie
mogą stanowić jedynego tematu dyskusji, zwłaszcza biorąc pod uwagę potencjalne konflikty między
krótkoterminowymi decyzjami podejmowanymi na szczeblu szpitali a długofalowymi celami całego
systemu. Oprócz szerokiej zgody co do tego, że poprawa stabilności sytemu szpitalnego będzie wymagać
złożonych i zgodnych działań w dłuższym okresie, potrzebne będzie również silne polityczne
zaangażowanie na rzecz zreformowania systemu. Zmiany te będą wymagały przeznaczenia większej
ilości środków na prowadzenie systemu szpitali, jego organizację, oraz na zarządzanie systemem, a także
na monitorowanie udziału opieki szpitalnej w całościowych rezultatach systemu ochrony zdrowia.
15. Szeroko zakrojona reforma powinna się prawdopodobnie rozpocząć od opracowania strategii
świadczenia usług zdrowotnych. Kiedy określone zostaną kluczowe parametry oraz główne możliwości
działania, należy zaprojektować na poziomie krajowym budowę instytucji i mechanizmów potrzebnych
do zarządzania polskim pluralistycznym systemem, biorąc pod uwagę czynniki instytucjonalne,
merytoryczne i polityczne. Rozwiązania powinny być opracowywane wspólnie w ramach platformy
dialogu, tak aby zaangażować liczne podmioty, na które reforma będzie miała wpływ, a tym samym
wzmocnić zarządzanie systemem.




                                                  12
1 Wprowadzenie
1. W ciągu ostatnich dwudziestu lat polski system ochrony zdrowia przeszedł kilka głębokich
   przemian systemowych. Pod wieloma względami, a także na tle krajów, które wstąpiły do UE na
   przestrzeni ostatniej dekady, system ochrony zdrowia w Polsce działa dość skutecznie i świadczy
   usługi przy zachowaniu kosztów na rozsądnym poziomie. Efekty zdrowotne, takie jak długość życia,
   ulegają systematycznej poprawie. Jednocześnie, w dziedzinie alokacji zasobów oraz realizacji
   świadczeń pozostaje jeszcze wiele do zrobienia.
2. W Polsce wydatki budżetu ochrony zdrowia przeznaczone na stacjonarną opiekę szpitalną są
wyższe niż w krajach o porównywalnej charakterystyce, co wskazuje na obszar niewystarczającej
efektywności wymagający reform wyprzedzających trendy demograficzne. Poziom wydatków na
stacjonarną opiekę szpitalną wyrażony jako odsetek łącznych wydatków na opiekę zdrowotną plasuje
Polskę na piątym miejscu wśród krajów OECD, za Australią, Austrią, Holandią i Japonią 5. Obserwuje się
wysokie wskaźniki hospitalizacji w przypadku schorzeń i zabiegów chirurgicznych, które równie dobrze
nadają się do terapii poza opieką stacjonarną. W świetle trendów demograficznych jest mało
prawdopodobne, aby to nadmierne wykorzystanie opieki szpitalnej dało się utrzymać na przyszłość:
Polska ma wskaźnik dzietności należący do najniższych w UE27, a efektywny współczynnik obciążenia
demograficznego w 2060 roku będzie w Polsce najwyższy w Europie i wyniesie ponad 100%. 6
3. Struktura właścicielska publicznych placówek szpitalnych7 jest rozdrobniona i podzielona między
poszczególne szczeble władzy rządowej i samorządowej, co prowadzi do sytuacji, w której mamy do
czynienia z mnogością interesariuszy i rozmyciem się odpowiedzialności. Podobnie jak w wielu innych
krajach wschodnioeuropejskich, tworząc organy samorządu terytorialnego przekazano im na własność
szpitale obsługujące mieszkańców na danym obszarze. W Polsce 8 władze wojewódzkie i powiatowe
zarządzają, odpowiednio, szpitalami wojewódzkimi i powiatowymi, natomiast wyższe uczelnie i wiele
innych podmiotów publicznych zarządza dodatkowymi placówkami. W związku z tym, w jednym
województwie współistnieją szpitale wojewódzkie, powiatowe, uniwersyteckie i inne szpitale publiczne.
Jak zostanie szczegółowo omówione w dalszej części dokumentu, sposób organizacji systemu prowadzi
do konkurencji pomiędzy różnymi szczeblami władzy rządowej i samorządowej i skutkuje brakiem
koordynacji niezbędnej do uzyskania korzyści płynących z efektywności i jakości. Dodatkowo, znacząca
większość organów będących właścicielami szpitali publicznych tylko w ograniczonym stopniu

5
  Boulhol, H., i inni (2012), ‘Improving the Health-Care System in Poland’ („Usprawnianie systemu opieki
zdrowotnej w Polsce”), dokumenty robocze Departamentu Gospodarki OECD, nr 957, OECD Publishing.
6
  Unia Europejska, 2009 r.
7
  Waga rozróżnienia między szpitalami prywatnymi i publicznymi znacząco wzrosła po uchwaleniu w 2011 roku
ustawy o działalności leczniczej. Termin „placówka publiczna” jest w niniejszym dokumencie używany na określenie
szpitala, którego organ założycielski – albo główny właściciel – jest podmiotem publicznym. Sama placówka służby
zdrowia może natomiast być spółką prawa handlowego.
8
  W Polsce funkcjonują trzy szczeble władzy samorządowej: województwa – w liczbie 16 od reformy
administracyjnej kraju przeprowadzonej w 1999 roku, liczące od 1 do 5 milionów mieszkańców; powiaty, oraz
gminy. Osoby stojące na czele władz samorządowych są wyłaniane w wyborach i zarządzają niezależnymi
budżetami, finansowanymi po części z poziomu centralnego, a po części ze środków własnych. W Polsce dokonano
dość szybkiej decentralizacji wielu sektorów, w tym zdrowia. Samorządy lokalne są właścicielami zdecydowanej
większości szpitali publicznych (świadczenia są finansowane za pośrednictwem systemu ubezpieczeń zdrowotnych,
co opisano w dalszej części opracowania).

                                                      13
angażowała się w monitorowanie funkcjonowania szpitali i kadry zarządzającej szpitalami z racji tego, że
do niedawna organy właścicielskie nie ponosiły bezpośredniej odpowiedzialności za równowagę
finansową placówek.
4. Polska poczyniła znaczne postępy na drodze do racjonalizacji systemu opieki szpitalnej i
zmniejszenia liczby łóżek, lecz program reform nie został jeszcze ukończony, o czym świadczy
powtarzający się problem zadłużenia. Jednym z głównych przejawów tego problemu jest systematyczne
i nadmierne zaciąganie zobowiązań przez szpitale publiczne. Dług ten 9 jest wyzwaniem, z jakim zmagają
się kolejne ekipy rządzące, a rozmaite plany oddłużania szpitali przyniosły jak dotąd jedynie tymczasową
poprawę sytuacji.
5. Z biegiem czasu rząd, zmagając się z problem zadłużenia szpitali, inicjował reformy mające na celu
wprowadzenie większej odpowiedzialności po stronie właścicieli placówek, ale potrzebne są dodatkowe
działania, tak aby oprócz objawów negatywnego zjawiska usunąć także jego przyczyny.
6. Prezentowany dokument wskazuje kierunki działań prowadzące do poprawy równowagi
finansowej systemu szpitali w Polsce. Przeanalizowano w nim „anatomię” problemu zadłużenia i
omówiono najważniejsze przeszkody stojące na drodze do zdrowia finansowego szpitali. Przyczyny
leżące u podstaw istniejących barier przeanalizowano z perspektywy zarządczej oraz systemowej,
uwzględniając rolę ograniczeń regulacyjnych i finansowych. Argumentując za potrzebą zmian, w raporcie
poświęcono również uwagę czynnikom takim jak trendy w zakresie zdrowia populacji czy realizacji usług,
które należy uwzględnić przy tworzeniu planów przebudowy systemu szpitali. Podając wstępne
zalecenia, wyróżnia się: (i) zmiany na poziomie systemowym, wymagające interwencji z poziomu polityki
państwa; oraz (ii) możliwości lepszej współpracy pomiędzy władzami wojewódzkimi i kierownictwem
placówek w ramach istniejącego systemu, m.in. w celu zwiększenia prawdopodobieństwa
podejmowania trafnych decyzji inwestycyjnych.


2 Zadłużenie szpitali w Polsce: skala problemu i próby rozwiązań
2.1 Anatomia „problemu zadłużenia”
7. Zadłużenie i zobowiązania wymagalne placówek ochrony zdrowia w Polsce stanowią poważny
problem od ponad dwóch dekad. Według stanu na koniec 2012 roku zadłużenie ogółem szpitali
publicznych w Polsce wyniosło 10,6 miliardów złotych (0,7% PKB), z czego 23% stanowiły zobowiązania
wymagalne. Pomimo tego, że ogólna kondycja finansowa szpitali publicznych pozostaje niepokojąca, od
2004 roku sytuacja ulega pewnej poprawie (Rys. 1 i Rys. 2). W roku 2004 i 2005 zadłużenie sektora
szpitali stanowiło ponad 1% PKB, z czego 60% stanowiły zobowiązania wymagalne. Z czasem, w
kategoriach realnych, poziom długu zmalał o 17% od szczytowej wartości w 2005 roku, a zobowiązania
wymagalne ogółem zredukowano o dwie trzecie. Rządowy program oddłużania realizowany w latach
2005-2006 mógł tutaj odegrać pewną rolę, choć niektórzy twierdzą, że doprowadził on jedynie do
restrukturyzacji zadłużenia.




9
 „Zadłużenie” opisuje się przy pomocy rozmaitych terminów w j. angielskim i ich odpowiedników w j. polskim. W
prezentowanym dokumencie przyjęto konwencję, iż mówiąc o zadłużeniu mamy na myśli wszystkie zobowiązania
szpitali. „Zobowiązania wymagalne” to wszelkie zobowiązania zaległe, będące częścią zadłużenia. Przez deficyt
rozumiemy nadwyżkę wydatków szpitala nad jego przychodami w danym roku finansowym, tj. wzrost zadłużenia
zanotowany w tym okresie.

                                                      14
 Rysunek 1: Zadłużenie ogółem i zobowiązania                                                                        Rysunek 2: Zmiana w poziomie zadłużenia ogółem i
 wymagalne jako % PKB w okresie 2004 -2012                                                                          zobowiązań wymagalnych w ujęciu realnym (ceny z
                                                                                                                    2005 roku, w milionach złotych)
                                         1.2%



                                                                                   Arrears as % GDP
                                         1.0%
                                                                                   Debt as % GDP
  Percentage of gross domestic product




                                         0.8%




                                         0.6%




                                         0.4%




                                         0.2%




                                         0.0%
                                                2004   2005   2006   2007   2008     2009   2010      2011   2012
                                                                            Year


 Źródło: Ministerstwo Zdrowia
Legenda:
 Percentage of gross domestic product                                                                                 Odsetek produktu krajowego brutto
 Arrears as % GDP                                                                                                     Zobowiązania wymagalne jako odsetek PKB
 Debt as % GDP                                                                                                        Zadłużenie jako odsetek PKB
 Total debt adjusted for inflation                                                                                    Zadłużenie ogółem skorygowane o inflację
 Arrears adjusted for inflation                                                                                       Zobowiązania wymagalne skorygowane o inflację



8. Wyniki analizy publicznie dostępnych danych na temat zadłużenia i zobowiązań wymagalnych
wydają się przeczyć tezie, że zadłużenie szpitali da się wytłumaczyć jednym, prostym wyjaśnieniem.
Powszechnie uważa się, iż zadłużenie szpitali jest konsekwencją chronicznego niedofinansowania
sektora ochrony zdrowia bądź też wynika z roli Narodowego Funduszu Zdrowia (NFZ) – polskiego
narodowego funduszu ubezpieczeń zdrowotnych. Aby zbadać to zagadnienie przeprowadzono analizę
informacji - na poziomie zagregowanym – dotyczących zadłużenia i zobowiązań wymagalnych szpitali w
podziale na poszczególne województwa, publikowanych przez polskie Ministerstwo Zdrowia. Dane są co
prawda niewystarczające, aby umożliwić analizę czynników determinujących powstawanie długu w
szpitalach, niemniej jednak pozwalają na wyciągnięcie następujących wniosków (bardziej szczegółowe
informacje na ten temat mnożna znaleźć w Załączniku):
 Wielkość zadłużenia różni się w znacznym stopniu w zależności od województwa. Średnia wielkość
  zadłużenia w przeliczeniu na jedno łóżko szpitalne wyniosła w 2012 roku około 68.000 złotych, ale na
  poziomie pojedynczych województw wartość ta może się różnić nawet trzykrotnie. Kwota zadłużenia
  w przeliczeniu na jedno łóżko wynosi ponad 85.000 złotych w woj. mazowieckim i pomorskim oraz
  ponad 100.000 w woj. kujawsko-pomorskim i lubuskim. Po drugiej stronie skali plasują się woj.
  opolskie, zachodniopomorskie oraz warmińsko-mazurskie, gdzie kwota zadłużenia w przeliczeniu na
  jedno łóżko wynosi mniej niż 40.000 złotych.
 Tempo postępów w eliminowaniu zadłużenia jest bardzo nierówne. Na przykład woj. dolnośląskie,
  które miało drugi najwyższy poziom zadłużenia w przeliczeniu na jedno łóżko w roku 2006, w roku
  2012 mieściło się na poziomie średniej dla całego kraju. W woj. łódzkim, pomorskim i lubuskim także
  zredukowano zadłużenia o ponad 45% w ujęciu realnym. Natomiast w woj. lubelskim, kujawsko-
  pomorskim i mazowieckim sytuacja wciąż się pogarsza.
 Nie ma prostego uzasadnienia dla rozbieżności między poszczególnymi województwami. Po
  pierwsze, już sam fakt występowania takich rozbieżności stawia pod znakiem zapytania powszechne

                                                                                                                    15
     przekonanie, iż zadłużenia szpitali wynika z chronicznego niedofinansowania lub z roli NFZ. Co
     więcej, zadłużenie nie jest wcale większe w województwach biedniejszych (w porównaniu do
     bogatszych), ani w województwach dysponujących większą infrastrukturą. Jednak z analizy wynika,
     że województwa, którym udało się znacznie zmniejszyć wielkość zadłużenia to jednocześnie te
     regiony, w których liczba łóżek szpitalnych maleje szybciej niż gdzie indziej.
 Na podobnej zasadzie nie da się wyróżnić jednej kategorii właścicieli placówek, której
  przedstawiciele osiągaliby regularnie wyniki gorsze od pozostałych. Jak podaje Ministerstwo
  Zdrowia, około 67% wszystkich SPZOZ-ów 10 jest niezadłużonych, a 10% tych podmiotów odpowiada
  za 80% zadłużenia. Innymi słowy, nie wszystkie szpitale w Polsce znajdują się w trudnej sytuacji
  finansowej lub mają poważne długi, a większość szpitali znajduje się w dość dobrej kondycji
  finansowej.

2.2 Wysiłki regulacyjne zmierzające do rozwiązania „problemu zadłużenia”
9. Wielokrotnie podejmowano próby rozwiązania kwestii zadłużenia szpitali. Po kilku programach
oddłużania przeprowadzonych przez rząd centralny w latach 2005 - 2006 zadłużenie szpitali ponownie
zaczęło się powiększać w gwałtownym tempie, w związku z czym nowo wybrany rząd w 2007 roku zaczął
poszukiwać alternatywnego planu poprawy równowagi finansowej szpitali.
10. Najnowsze inicjatywy obracają się wokół korporatyzacji jako sposobu na zapewnienie równowagi
finansowej. W 2008 roku rząd zaproponował rozwiązanie polegające na obowiązkowym przekształceniu
wszystkich szpitali publicznych w spółki prawa handlowego. Tok rozumowania był taki, że dzięki
komercjalizacji zobowiązania wymagalne placówek zostaną potraktowane tak samo jak w przypadku
każdego innego podmiotu gospodarczego, który musi wypełniać obowiązki sprawozdawczości
finansowej dla podmiotów komercyjnych i w związku z tym może stanąć przed groźbą upadłości w
wyniku trudności ze spłatą własnych zobowiązań. Oczekiwano, że w ostatecznym rozrachunku nałożenie
na właścicieli szpitali większej odpowiedzialności przyczyni się do powstania silnych zachęt do
restrukturyzacji, poprawy kompetencji zarządczych i przekształcenia szpitali w podmioty stabilne pod
względem finansowym.
11. Do korporatyzacji (w rozumieniu prawnym) zachęcano w ramach reformatorskiego „Planu B” z
2009 roku. Podczas gdy początkowa propozycja przekształcenia wszystkich placówek szpitalnych w
spółki prawa handlowego została zawetowana przez ówczesnego prezydenta kraju, w 2009 roku
opracowano kolejną propozycję znaną jako „Plan B”. Obejmowała ona pomoc państwa dla samorządów,
które zdecydują się przekształcić swoje szpitale w spółki prawa handlowego. Niezwykle istotne jest to, iż
przekształcenie było dobrowolne – innymi słowy, organy będące właścicielami szpitali same zgłaszały się
do programu. Generalnie zainteresowanie Planem B było ograniczone: do jego zamknięcia w grudniu
2011 roku, w ramach programu w spółki prawa handlowego przekształcono 24 szpitale (źródło:
Ministerstwo Zdrowia) 11.
12. Ustawa o działalności leczniczej z 2011 roku opiera się na zasadach „Planu B”, lecz – co niezwykle
istotne – nakłada na właścicieli odpowiedzialność za deficyt podległych im placówek. Zgodnie z
ustawą, wszyscy właściciele muszą pokryć wygenerowany deficyt w przeciągu trzech miesięcy od
zakończenia roku obrachunkowego (rozpoczynając od roku 2013 w odniesieniu do wyników finansowych
za rok 2012). Organy założycielskie, które nie zdecydują się rozwiązać problemów z płynnością, muszą na
mocy wspomnianej ustawy zainicjować i zakończyć w terminie 12 miesięcy proces korporatyzacji lub

10
   SPZOZ („samodzielny publiczny zakład opieki zdrowotnej”) to forma prawna „automatycznie” nadawana
publicznym placówkom ochrony zdrowia.
11
   W tym samym okresie swoją formę organizacyjną zmieniło dodatkowo 30 szpitali, ale nie w ramach „Planu B”.

                                                      16
likwidacji placówki, podczas którego istniejące zadłużenie szpitala zostanie przejęte i/lub
zrestrukturyzowane. Uściślając, jeżeli placówka ma być przekształcona w spółkę prawa handlowego,
zadłużenie początkowe nowopowstałego podmiotu nie może przekraczać 50% oczekiwanych
przychodów placówki. Aby zachęcić do szybkiego wdrażania nowych przepisów, w ustawie przewidziano
kwotę w wysokości 1,7 miliarda złotych na program likwidacji zadłużenia, do którego szpitale miały
zgłaszać akces przed zakończeniem 2013 roku - w przeciwnym razie zadłużenie placówki nie mogło
zostać przejęte przez rząd 12.
13. Wpływ ustawy o działalności Ramka 1. Wpływ restrukturyzacji szpitala na finanse powiatu: konkretny
leczniczej z 2011 roku na finanse przykład
samorządów                     będzie
prawdopodobnie znaczący. Przy W 2003 roku Rada Powiatu Kluczborskiego (woj. opolskie) podjęła decyzję o
wykorzystaniu              informacji przekształceniu miejscowego szpitala w spółkę prawa handlowego. W tamtym
publicznych za 2010 rok na temat okresie zadłużenie szpitala stanowiło równowartość 45% ogółu dochodów powiatu, a
                                       zadłużenie własne powiatu stanowiło równowartość 25% dochodów. Nowy szpital
samorządowych finansów oraz
                                       rozpoczął działalność bez żadnego zadłużenia, ale ponosił odpowiedzialność za
danych      dotyczących     finansów
                                       finansowanie własnych inwestycji. W opisie przypadku z 2008 roku przedstawiono
szpitali, uzyskanych z Ministerstwa szczegółowy opis podjętych decyzji zarządczych oraz proces przekształcenia
Zdrowia,             przeprowadzono placówki, która od 2005 roku była w stanie podejmować inwestycje kapitałowe, a od
odpowiednie symulacje. Dostępne 2008 roku wypłaca powiatowi dywidendę. Dla powiatu koszt związany z
były tylko dane zagregowane, w restrukturyzacją szpitala był bardzo wysoki: w 2005 deficyt operacyjny powiatu
podziale        na      poszczególne osiągnął poziom 16% dochodów, a w 2007 roku wskaźnik zobowiązań do dochodów
województwa i rodzaje władzy był na poziomie 57%. W 2011 roku wskaźnik zadłużenia do dochodów powiatu
samorządowej. Z danych wynika, iż wyniósł niemal 70%. W 2012 roku deficyt operacyjny powiatu nadal stanowił 4%
średnio      deficyt    województwa dochodów. Wskaźnik zadłużenia do dochodów formalnie zmniejszył się do 56%,
stanowi około 8% jego dochodów. częściowo dlatego, że powiat sprzedał szpitalowi budynek, w którym funkcjonuje
Gdyby do tego wyniku dodano szpital. Jednak na koniec 2012 roku powiat zaciągnął pożyczkę w celu sfinansowania
deficyt szpitali należących do inwestycji w szkołach, przez co wspomniany wyżej wskaźnik wzrósł do poziomu
województw z 2010 roku, deficyt na niemal 80%. Jest oczywiste, że po sześciu latach od restrukturyzacji szpitala finansom
szczeblu województwa wzrósłby powiatu daleko jest do równowagi, a „uratowanie” szpitala poważnie ograniczyło
średnio o 3 punkty procentowe (i o możliwości powiatu, jeżeli chodzi o podejmowanie innych inwestycji.
ponad 5 punktów procentowych w Źródło: Malinowska-Misiag E, Misiag W, Tomalak M (2008 r.) „Wykorzystanie
6 województwach) 13 . Dzięki tej środków publicznych w szpitalach. Studium przypadku”, Instytut Badań nad
analizie możemy spojrzeć na Gospodarką Rynkową w Gdańsku, oraz dane publiczne.
zadłużenie        samorządów         i
należących do nich szpitali z pewnej perspektywy. Zadłużenie samorządów, nie wliczając w to szpitali,
stanowiło w 2010 roku około 3,9% PKB. Gdyby w wyliczeniu uwzględnić zadłużenie szpitali

12
   Nie każdy rodzaj zadłużenia kwalifikował się do programu, poza tym wymagano spełnienia dodatkowych
kryteriów.
13
   Wartość ta jest niedoszacowana. Dane udostępnione przez Ministerstwo Zdrowia uwzględniają tylko sumę (w
podziale na poszczególne szczeble władzy rządowej i samorządowej) wszystkich dochodów i wszystkich wydatków
szpitali, a nie faktyczny wynik finansowy każdego szpitala. Wynika z tego, na przykład, że jeśli dane województwo
jest organem właścicielskim dwóch szpitali z deficytem na poziomie 50 i jednego z nadwyżką na poziomie 100,
wynik łączny jest wykazywany jak zero i można dojść do wniosku, iż omawiana ustawa nie będzie miała żadnego
wpływu na deficyt województwa, podczas gdy w rzeczywistości na koniec roku województwo będzie zmuszone
pokryć deficyt dwóch szpitali (100). Podobna symulacja wykazała, że w przypadku powiatów deficyt wzrośnie o
jeden punkt procentowy. Jednak wynik ten nie jest w pełni miarodajny, ponieważ w tym przypadku deficyt „netto”
szpitali został rozdzielony na wszystkie powiaty, a więc również te, które nie są właścicielami szpitali, co prowadzi
do dodatkowego niedoszacowania wyniku.

                                                         17
samorządowych wartość ta wzrosłaby do wysokości 4,4% PKB. Gdybyśmy zadłużenie szpitali należących
do województwa dodali do zadłużenia samorządu wojewódzkiego, wskaźnik zadłużenia do dochodów
województwa zostałyby praktycznie podwojony: z 30 do 58 procent 14. Analogiczny wzrost wydaje się
mniejszy w przypadku powiatów (11 punktów procentowych) oraz gmin (jeden punkt procentowy), ale
przytoczone średnie wartości są zniekształcone przez fakt, iż wiele samorządów nie posiada placówek
szpitalnych 15 . Podsumowując, zadłużenie szpitali nie jest co prawda formalnie częścią zadłużenia
samorządów, ale dla tych ostatnich stawka jest dość wysoka i wydaje się prawdopodobne, że ustawa
będzie dla władz samorządowych silnym bodźcem do tego, aby ze znacznie większą troską i starannością
podejść do tematu zarządzania placówkami szpitalnymi.

Tabela 1: Decyzje organów założycielskich odnośnie deficytu za 2012 rok (według stanu na sierpień 2013 roku)

                                                                    Decyzja organu założycielskiego
                      Deficyt                                      Placówka
                      (liczba      Deficyt       Organu
     Województwo                                                   pokrywa
                      SPZOZ-      (ogółem)     założycielski                                        Likwidacja    Brak
                                                                   deficyt z    Przekształcenie
                        ów)                      pokrywa                                             placówki    decyzji
                                                                   własnych
                                                  deficyt
                                                                   środków
Dolnośląskie               32     15.651.637                   5             7                 2             3         4
Kujawsko-Pomorskie         14      6.806.480                   0             9                 2            0          1
Lubelskie                   4      9.741.817                   4             0                 0             0         0
Lubuskie                    2       458.655                    1             0                 1             0         0
Łódzkie                    25     14.563.481                   5             6                 8             0         0
Małopolskie                10      3.088.954                   8             0                 1             1         0
Mazowieckie                40    101.802.751                   3             5                 4             2         0
Opolskie                    4      1.655.007                   1             2                 1             0         0
Podkarpackie               12      7.054.050                11               0                 0             1        0
Podlaskie                   5      1.959.237                   0             1                 0             0         4
Pomorskie                   5      4.993.922                   1            0                  1             2         1
Śląskie                    25     56.716.100                11               0                 3            0        11
Świętokrzyskie             13     10.666.882                   3           10                  0             0         0
Warmińsko-Mazurskie        10      3.927.080                   1             4                 1             1         3
Wielkopolskie               5     13.129.452                   2             0                 1             0         2
Zachodniopomorskie          6      3.124.464                   2             0                 2            0          2
RAZEM:                    212    255.339.969                58             44                27             10       28




14
   Do 2014 roku obowiązywał uniwersalny pułap poziomu zadłużenia samorządów na poziomie 60 procent
dochodów. Pułap ten został teraz zastąpiony przez nową regułę fiskalną dla władz samorządowych, której celem
również jest zapewnienie równowagi zadłużenia na szczeblu lokalnym.
15
   W Polsce znajduje się 314 powiatów i 65 miast na prawach powiatu. Do tych dwóch kategorii jednostek
samorządowych należy łącznie 230 szpitali. Innymi słowy, 60% powiatów i powiatów grodzkich lub mniej jest
właścicielem szpitala (niektóre miasta na prawach powiatu, np. Warszawa, są właścicielem więcej niż jednego
szpitala).

                                                       18
14. W 2012 roku deficyt zdecydowanej większości zadłużonych placówek SPZOZ został ostatecznie
pokryty – czy to ze środków własnych placówek, czy też przez ich organy założycielskie. Wdrażanie
ustawy z 2011 roku faktycznie rozpoczęło się w roku 2013, kiedy to organy założycielskie szpitali musiały
podjąć decyzję dotyczącą deficytu za 2012 rok. Jak pokazano w Tabeli 1, w 2012 roku 212 szpitali
publicznych wygenerowało deficyt (około jedna czwarta placówek publicznych). Wysokość deficytu
zanotowanego w tych placówkach to 255 milionów złotych 16. Według stanu na sierpień 2013 roku, w
przypadku 27 z tych szpitali ich organy założycielskie podjęły decyzję o przekształceniu, ubiegając się o
wsparcie w łącznej wysokości około 100 milionów złotych (mniej niż 10% maksymalnej sumy
przewidzianej przez ustawę) 17. W przypadku dziesięciu placówek podjęto decyzję o likwidacji. W
przypadku około połowy szpitali z deficytem podjęto decyzję o pokryciu deficytu - albo przez organ
założycielski, albo ze środków samego szpitala.
15. Niedawno przeprowadzony program reform doprowadził z czasem do przekształcenia około 20%
placówek SPZOZ w spółki prawa handlowego. Obecnie łączna liczba szpitali publicznych działających
zgodnie z przepisami kodeksu spółek handlowych wynosi 168 (około 20% wszystkich szpitali
publicznych). Z tej grupy, 71 placówek (mniej niż połowa) zostało przekształconych w okresie od 1999
do 2008 roku, czyli przed wprowadzeniem przez rząd zachęt. W latach 2009-2011 przekształcono kolejne
54 szpitale, z czego 24 placówki zostały przekształcone w ramach „Planu B”. Na wsparcie w ramach tego
programu zarezerwowano kwotę 1,38 miliarda złotych, a wykorzystano około 55% tej kwoty, głównie na
spłatę wymagalnych zobowiązań w zakresie długu publicznego w przekształcanych szpitalach. Średnio,
samorządy korzystające z „Planu B” mogły liczyć na dotację w wysokości mniej więcej połowy zadłużenia
przekształcanej placówki, jakie były zobowiązane pokryć. Generalnie zainteresowanie procesem
korporatyzacji było mniejsze od oczekiwań autorów reformy, a poziom wykorzystania dostępnych
dotacji dość niski.
16. Kolejne pytanie dotyczy tego, czy program reform zainicjowany w 2009 roku przyczynił się do
rozwiązania problemu zadłużenia. Jak podaje Ministerstwo, w ciągu minionych 14 lat z budżetu
państwa na oddłużenie i korporatyzację wydano około 3 miliardów złotych. Oprócz tego, Bank
Gospodarstwa Krajowego udzielił samorządom pożyczki na cele związane z sektorem zdrowia w
wysokości 2 miliardów złotych, z czego 70% zostało umorzone. Pomimo tego, jak zaznaczono wcześniej,
wysokość zadłużenia szpitali publicznych, licząc w ujęciu nominalnym, utrzymuje się na przestrzeni
ostatnich kilku lat na mniej więcej stabilnym poziomie. W porównaniu do sytuacji obserwowanej w
poprzednich okresach taka stabilizacja zadłużenia niewątpliwie stanowi pozytywne zjawisko. Pozostaje
jednak pytanie: czy program reform jest w stanie zmniejszyć wysokość zadłużenia? Z pewnością można
się spodziewać stopniowej redukcji, w miarę jak będą następować przekształcenia i likwidacje, które z
reguły wiążą się z renegocjowaniem i przynajmniej częściową spłatą zadłużenia. Jednak z rozmów z
interesariuszami wynika, iż szpitale znajdujące się w gorszej kondycji (pod względem wskaźnika
zadłużenia) w większości przypadków nie mogą skorzystać z programów oddłużeniowych nowej
generacji, ponieważ ich organy założycielskie nie są w stanie wziąć na siebie przypadającej na nie części
zadłużenie do spłaty. Innymi słowy, nawet gdyby te organy założycielskie chciały przekształcić swoje
szpitale, aby wykorzystać dotację albo ograniczyć swoją ekspozycję na odpowiedzialność za kondycję
finansową placówki w dłuższym okresie, po prostu nie są w stanie skorzystać z tej możliwości.
Zważywszy na fakt, iż zadłużenie koncentruje się w niewielkiej liczbie szpitali może się okazać, że

16
   Wspomniane wcześniej dane za 2010 rok wskazują na deficyt szpitali publicznych w wysokości jednego miliarda
złotych za ten rok. Jest jeszcze zbyt wcześnie, aby określać taki czy inny przebieg trendu, ale należy z ciekawością
oczekiwać na wyniki pokazujące, czy to znaczące obniżenie deficytu i obiecujące oznaki zwiększonej dyscypliny
finansowej zostaną na dłuższą metę utrzymane.
17
   Do grudnia 2013 roku do przekształcenia przewidziano 43 szpitale, a wnioski objęły 25% funduszy.

                                                         19
najbardziej zadłużone placówki będą potrzebować specjalnego wsparcia w celu umorzenia swojego
zadłużenia.
17. Warto przeprowadzić systematyczną ocenę wpływu procesu przekształcenia na wyniki szpitali.
Ministerstwo Zdrowia informuje, że monitoruje sytuację finansową przekształconych szpitali, ale nie
można uzyskać systemowej oceny wpływu tych przekształceń. W raporcie Najwyższej Izby Kontroli z
2013 roku zbadano 15 przypadków korporatyzacji i przeanalizowano adekwatność wykorzystania
środków publicznych, a także wpływ procesu na przekształcone jednostki. W przypadku 12 z 15
placówek decyzja o przekształceniu była motywowana bardzo złą kondycją finansową placówki. W
raporcie NIK zaznaczono, że jest jeszcze za wcześnie na to, aby wyciągać ostateczne wnioski, niemniej
jednak podkreślono, iż:
 W czterech placówkach sytuacja finansowa uległa radykalnej poprawie dzięki usprawnieniu
  zarządzania, reorganizacji usług w kierunku zaspokojenia potrzeb mieszkańców, oraz dostosowaniu
  potencjału do faktycznej wielkości kontraktu z NFZ, co skutkowało poważną redukcją liczby
  pracowników;
 W większości pozostałych przypadków szpitale po przekształceniu nadal generowały straty.
  Uogólniając, w placówkach tych nie podjęto wysiłków mających na celu usprawnienie zarządzania i
  restrukturyzację działalności, a liczba pracowników pozostała na podobnym poziomie;
 Wiele samorządów nie przywiązywało wielkiej wagi do zasad obowiązujących w procesie
  przekształcenia, wykryto szereg nieprawidłowości w tym zakresie.
18. Dla powodzenia całej operacji czynnikiem o kluczowym znaczeniu wydaje się być nie tyle sama
korporatyzacja, ile wysoka jakość zarządzania. W raporcie NIK oraz w opisach przypadków z 2008
roku 18 przytoczono wiele przykładów, w których porównywano pomyślny i niepomyślny przebieg
procesu. W tym pierwszym przypadku powtarzającym się motywem było pro-aktywne, strategiczne
zarządzanie, a w drugim brak zdecydowanych działań nakręcający spiralę prowadzącą do porażki. W
cytowanych opracowaniach zaznaczono, że brakuje dowodów świadczących o tym, iż korporatyzacja w
systematyczny sposób zachęca do dobrego zarządzania, albo że dobre zarządzanie czy też
restrukturyzacja placówki nie są możliwe w warunkach SPZOZ. Opisy przypadków udanych i nieudanych
przekształceń jednoznacznie wskazują na duże znaczenie ograniczenia liczby personelu jako głównego
czynnika redukcji kosztów, który niekoniecznie musi się wiązać z ograniczeniem działalności placówki.
Innymi słowy, wzrost wydajności. Do innych czynników decydujących o sukcesie zaliczono także ścisłą
koordynację działań między władzami samorządowymi a kierownictwem szpitala.
19. Na przestrzeni kilku ostatnich lat istotnie zwiększyła się odpowiedzialność organów założycielskich
szpitali. Wielokrotnie stosowane w przeszłości przez rząd „programy ratunkowe” dla szpitali
znajdujących się w trudnej sytuacji finansowej osłabiły podejście oparte na zasadzie „płyń albo toń”.
Nowa fala reform może się przyczynić do odbudowania tego nastawienia. Część szpitali
zrestrukturyzowano, niektóre bez korzystania z oficjalnych programów oddłużania. Niektóre samorządy
opracowują innowacyjne rozwiązania, np. oddają szpitale w leasing prywatnym firmom zarządzającym;
generalnie można odnieść wrażenie, że zwracają baczniejszą uwagę na kwestię zarządzania szpitalami.
Istnieje szansa, że dzięki zachętom wprowadzonym na mocy ustawy z 2011 roku wielkość zadłużenia
szpitali uda się utrzymać w ryzach, zapobiegając nadmiernemu narastaniu długu. Warto przy tym
zaznaczyć, że przekształcenie szpitali w spółki prawa handlowego samo w sobie nie zmniejsza presji na

18
  Malinowska-Misiag E, Misiag W, Tomalak M (2008 r.) „Wykorzystanie środków publicznych w szpitalach. Studium przypadku
dotyczące Polski”, Instytut Badań nad Gospodarką Rynkową w Gdańsku.




                                                          20
samorządy, jeżeli chodzi o kontynuację działalności placówki. Zamknięcie szpitala, niezależnie od tego,
czy będzie to placówka niedawno sprywatyzowana, czy publiczna, nadal wywoła pór społeczny i
polityczny. Poza tym dotychczasowe doświadczenia pokazują, iż wiele najbardziej zadłużonych szpitali
pozostaje poza nurtem reformy. Wiarygodność całego programu zależy do tego, czy rząd poradzi sobie z
pojawiającymi się naciskami politycznymi.
20. Czy to wystarczy? Reformy w zakresie odpowiedzialności prawnej dotyczą jednego aspektu
problemu zadłużenia szpitali, lecz na drodze do osiągnięcia równowagi finansowej przez szpitale w
Polsce stoi jeszcze szereg przeszkód natury zewnętrznej. Poświęcono im kolejny rozdział raportu,
dodając także zalecenia w zakresie bardziej wszechstronnych działań reformatorskich w celu wywołania
długotrwałych zmian.


3 Czynniki niesprzyjające zdrowej kondycji finansowej: spojrzenie
  systemowe
3.1 Propozycja ram analitycznych
21. Żaden szpital nie działa w próżni. Każda placówka stanowi element złożonego systemu ochrony
zdrowia, wchodząc w interakcje z wieloma innymi podmiotami i aktorami na różnych szczeblach systemu
ochrony zdrowia podczas swojej codziennej działalności polegającej na świadczeniu usług zdrowotnych.
Każdy z tych podmiotów i aktorów wywiera wpływ na funkcjonowanie szpitala w kontekście szerszych
trendów krajowych i międzynarodowych 19. Na poniższym diagramie przedstawiono ramy porządkujące
czynniki mające wpływ na zachowanie szpitali. Ramy te dotyczą Polski.




19
 Hospitals in a Changing Europe („Szpitale w zmieniającej się Europie”), red. Martin McKee i Judith Healy,
Obserwatorium Europejskie 2002 r.


                                                        21
Rysunek 3: Czynniki mające wpływ na zachowanie szpitali: ramy i ich zastosowanie w przypadku Polski


                                                                                   OCZEKIWANIA
        GOSPODARKA                          LICZNI I RÓŻNORODNI                     PACJENTÓW
                                      ZAŁOŻYCIELE - WŁAŚCICIELE SZPITALI




                                                                                     MINISTERSTWO
                 NFZ                               SZPITAL                           ZDROWIA




                               PODSTAWOWA I                        INNE
                               SPECJALISTYCZNA                     SZPITALE
                               OPIEKA
                               ZDROWOTNA,      DZIEDZICTWO SYSTEMU
                               OPIEKA SPOŁECZNA      SIEMASZKI

     TRENDY
     LUDNOŚCIOWE I ZDROWOTNE                                                     INNOWACJE

                                             20
Źródło: na podstawie Jakab i in. (2002 r.)

22. Na Rys. 3 pogrupowano czynniki wpływające na zachowanie danego szpitala w czterech
aspektach. Aspekt pierwszy to nadzór, w tym przypadku rozumiane jako aktywne wypełnianie zadań
właścicielskich, obejmujące m.in. zarządanie i odpowiedzialność zarówno za procesy korporacyjne, jak i
kliniczne. Jak zaznaczono w poprzednim rozdziale, w Polsce w grupie właścicieli szpitali znajdziemy
bardzo różnorodnych założycieli/właścicieli. Aspekt drugi to regulacje, które w przypadku Polski są
tworzone i egzekwowane przede wszystkim przez Ministerstwo Zdrowia, a aspekt trzeci to zakup usług,
prowadzony przez NFZ. Czwarty zestaw czynników mających wpływ na zachowanie szpitala to punkt
styczności z innymi świadczeniodawcami: inne (sąsiadujące) szpitale, a także świadczeniodawcy POZ,
opieka środowiskowa i potencjalnie opieka społeczna.
23. Ramy koncentrują się na zarządzaniu na poziomie „mezo”. Prezentowane wyżej ramy oparte na
czterech aspektach koncentrują się na analizie na poziomie „mezo”, trzeba jednak uwzględnić także
zagadnienia na poziomie „makro” oraz „mikro”. Po pierwsze, na poziomie „makro” cechy
charakterystyczne każdego z aspektów są kształtowane w znacznej mierze przez rząd (lub Ministerstwo

20
  Jakab, M. Preker, A. Harding, A., Hawkins, L. (2002 r.). ‘The introduction of market forces in the public hospital
sector: from new public sector management to organizational reform’ („Wprowadzenie sił rynkowych w sektorze
szpitali publicznych: od nowego zarządzania sektorem publicznym do reformy organizacyjnej”)

                                                         22
Zdrowia). W rzeczy samej, to rząd odpowiedzialny za zmiany organizacyjne w systemie ochrony zdrowia
oraz za poprawę ogólnego funkcjonowania systemu wybiera przepisy, które określają granice oraz
„reguły gry” w zakresie zarządzania, zakupów, regulacji. Rząd może również wpływać na sposób
organizacji realizacji usług. Innymi słowy, Ministerstwo Zdrowia - czy też, szerzej, rząd – ma sprawować
zarząd strategiczny nad szpitalami, niezależnie od struktury właścicielskiej placówek.
24. Na poziomie „mikro” trzeba zauważyć, że szpitale – będące osią prezentowanych ram i
zlokalizowane w centrum diagramu – są w pośredni sposób utożsamiane z własną kadrą
zarządzającą/kierownictwem. Kierując placówką, osoby zarządzające muszą się kontaktować z innymi
świadczeniodawcami, przestrzegać przepisów, ponosić odpowiedzialność przed swoimi organami
nadrzędnymi, a także reagować na bodźce ustalane przez podmioty zajmujące się nabywaniem usług. W
rzeczywistości, oprócz wyżej opisanych wpływów instytucjonalnych i zewnętrznych kierownictwo szpitali
musi się także borykać z innymi formami bezpośrednich nacisków wewnętrznych, na przykład ze strony
pracowników. Ponad połowę dochodów szpitala przeznacza się na wynagrodzenia dla pracowników,
którzy mają sporo do powiedzenia jeżeli chodzi o funkcjonowanie placówki. Zwłaszcza lekarze stanowią
wyjątkowo potężne lobby wywierające znaczący wpływ na decyzje dotyczące realizacji świadczeń,
zatrudnienia i wyposażenia.
25. W następnych rozdziałach przyjrzymy się bliżej tym czterem aspektom, zaczynając od krótkiego
opisu systemu realizacji usług. Celem autorów raportu jest nie tyle przedstawienie wyczerpującego
obrazu, ile naświetlenie problemów i najważniejszych „wąskich gardeł” na każdym z wybranych
obszarów, a tym samym przybliżenie sytuacji panującej w systemie szpitali w Polsce.

3.2 System opieki zdrowotnej i realizacja świadczeń
26. Europejskie systemy opieki zdrowotnej są pod gigantyczną presją przystosowawczą w obliczu
dobrze znanych wyzwań – proces ten najprawdopodobniej przedefiniuje sposób świadczenia usług i
rolę samych szpitali. Pierwszym z tych ograniczeń jest sytuacja ekonomiczna wywierająca nacisk na
dostępne środki publiczne i prywatne w związku z finansowaniem opieki zdrowotnej i wymuszająca
poprawę efektywności. Kolejny czynnik to starzenie się społeczeństwa: według prognoz dla Polski
odsetek osób w wieku powyżej 65 lat podwoi się do roku 2035, a starsze osoby mogą mieć większe
potrzeby w zakresie opieki zdrowotnej i społecznej 21. Jednocześnie mamy do czynienia z innowacjami w
opiece zdrowotnej i rozwoju technologii, które mogą całkowicie zmienić obraz opieki szpitalnej. Dzięki
rozwojowi chirurgii nisko-inwazyjnej i anestezji coraz więcej zabiegów operacyjnych odbywa się w trybie
chirurgii jednego dnia, redukując długie pobyty przed- i po-operacyjne w szpitalu. Wiele chorób jest
obecnie leczonych tylko w trybie POZ i ambulatoryjnie, dzięki czemu pacjenci nie muszą przechodzić
dezorganizującej życie hospitalizacji. Obserwuje się również potrzebę koncentracji usług
specjalistycznych w celu zapewnienia najwyższej jakości usług i skomplikowanych terapii w placówkach,
które będą w stanie leczyć rosnącą liczbę pacjentów cierpiących jednocześnie na wiele schorzeń.
Wspomniane trendy po stronie technologii i innowacji wywierają dodatkową presję na szpitale,



21
  Wraz ze starzeniem się społeczeństw problemy zdrowotne nabierają bardziej złożonego charakteru, ponieważ
więcej osób cierpi na choroby współistniejące oraz schorzenia przewlekłe i przechodzi jednocześnie wiele terapii,
które mogą potencjalnie wchodzić ze sobą w interakcje. Aby się do tego stanu rzeczy przystosować należy położyć
szczególny nacisk na: i) zdrowie i dobrostan oraz programy profilaktyczne nakierowane na główne przyczyny
zachorowalności i przedwczesnej śmiertelności, ii) koordynację opieki na styku świadczeń zdrowotnych i
socjalnych, a także różnych poziomów systemu opieki zdrowotnej; oraz iii) znaczenie roli świadczeniodawców z
POZ, którzy powinni służyć pacjentom pomocą w optymalizacji opieki medycznej.

                                                       23
zmuszając je do zmiany pełnionej roli i wypracowania optymalnej reakcji na potrzeby zdrowotne
ludności w świetle trendów demograficznych 22.
27. Taka adaptacja jest być może trudniejsza do przeprowadzenia w systemach opieki zdrowotnej
opartych na tzw. modelu Siemaszki, którego przykładem jest m.in. polski system ochrony zdrowia.
Systemy ochrony zdrowia w Europie Wschodniej kształtowano na wzór sowieckiego modelu Siemaszki, z
centralnym planowaniem i znaczącymi inwestycjami w zasoby materialne i ludzkie. W tym modelu
opiekę stacjonarną postrzegano jako złoty standard, a głównym zadaniem podstawowej opieki
zdrowotnej było identyfikowanie przypadków chorobowych i kierowanie ich do opieki specjalistycznej.
Utworzono wiele szpitali jedno-profilowych, które miały się skupiać na świadczeniu usług w wąskiej
specjalizacji, lecz obecnie mają coraz większe trudności z zaspokajaniem potrzeb zdrowotnych populacji
pacjentów z wieloma chorobami współistniejącymi. W rezultacie mamy do czynienia ze spuścizną
nadpodaży szpitali i sentymentalnym przywiązaniem mieszkańców do lokalnych szpitali oraz bardzo
silnym oporem przeciwko zamykaniu placówek. Jednocześnie, podstawowa i ambulatoryjna opieka
zdrowotna są z reguły niewystarczająco rozwinięte.
28. Istnieją dowody wskazujące na to, że świadczenie usług jest nadmiernie skoncentrowane w opiece
stacjonarnej. W porównaniu do innych krajów OECD, Polska ma wysokie wskaźniki hospitalizacji w
przypadku chorób takich jak np. cukrzyca czy astma, w których przy zachowaniu odpowiedniego
podejścia terapia może być prowadzona ambulatoryjnie, pozwalając na uniknięcie kosztownych
hospitalizacji. Ponadto procedury chirurgiczne są kontraktowane w taki sposób, że szpitale otrzymują
większą refundację za przyjęcie pacjenta do szpitala, co zniechęca do rozwoju placówek świadczących
zabiegi chirurgiczne ambulatoryjnie. Dla przykładu, operacje usunięcia zaćmy wykonywane bez
hospitalizacji w Szwecji, Finlandii i Holandii stanowią 97% wszystkich przypadków usunięcia katarakty,
natomiast w Polsce mniej niż 35%. 23 Wskazuje to na nadmierne wykorzystanie opieki stacjonarnej ze
szkodą dla POZ i opieki ambulatoryjnej.




22
   Wpływ trendów demograficznych, sytuacji gospodarczej i innowacji wykracza poza aspekt „realizacji świadczeń” i
dotyczy całego systemu ochrony zdrowia – dlatego też elementy te umieszczono w zewnętrznej części diagramu.
23
   Boulhol, H., i inni (2012), ‘Improving the Health-Care System in Poland’ („Usprawniając system opieki zdrowotnej
w Polsce”), dokumenty robocze Departamentu Gospodarki OECD, nr 957, OECD Publishing.

                                                        24
Rysunek 4: Trendy w zakresie liczby łóżek szpitalnych dla ostrych przypadków na 100.000
mieszkańców w wybranych krajach Europy, lata 2000 - 2011




Number of acute care hospital beds per 100.000    Liczba łóżek szpitalnych dla ostrych   przypadków   w
                                                  przeliczeniu na 100.000 mieszkańców
Bulgaria                                          Bułgaria
Croatia                                           Chorwacja
Cyprus                                            Cypr
Czech Republic                                    Czechy
Estonia                                           Estonia
EU15                                              UE15
Hungary                                           Węgry
Latvia                                            Łotwa
Lithuania                                         Litwa
Poland                                            Polska
Romania                                           Rumunia
Slovakia                                          Słowacja
Slovenia                                          Słowenia
United Kingdom                                    Wielka Brytania




                                                 25
29. Polska poczyniła znaczne postępy w dziedzinie reorganizacji systemu opieki szpitalnej, lecz
niektóre problemy wciąż oczekują na rozwiązanie. W 2009 roku w Polsce było 754 szpitali ogólnych, z
czego 70% stanowiły szpitale publiczne, oraz 52 szpitale psychiatryczne. Odsetek szpitali prywatnych
wzrósł z 5% w 2000 roku do 30% w roku 2009. Jak wynika z analizy ogólnej:
 Nadal występuje nadpodaż w porównaniu do innych Państw Członkowskich UE (Rysunek 4). Liczba
    429 łóżek szpitalnych dla ostrych przypadków w przeleczeniu na 100.000 mieszkańców w 2011 roku
    jest znacznie wyższa od średniej dla krajów UE15, wynoszącej 343 łóżka na 100.000 mieszkańców.
 Rozkład geograficzny liczby łóżek szpitalnych na obszarze Polski charakteryzuje się znaczącymi
    różnicami między województwami; przy czym różnice te mają charakter historyczny i nie
    odzwierciedlają obecnych ani przyszłych potrzeb zdrowotnych mieszkańców (np. liczba łóżek w woj.
    lubelskim jest o 60% większa niż w woj. pomorskim).
 Liczba placówek jedno-profilowych znacznie się zmniejszyła.
 Duża liczba szpitali w Polsce to placówki niewielkich rozmiarów. Pięćdziesiąt procent wszystkich
    szpitali w Polsce dysponuje mniej niż 150 łóżkami 24, a placówki prywatne generalnie są mniejszych
    rozmiarów. Co prawda powyżej pewnego rozmiaru placówki dowody wskazujące na możliwość
    osiągnięcia korzyści skali są ograniczone, jednak wykazano, że w przypadku wielu specjalności
    chirurgicznych i niektórych specjalności medycznych jakość opieki poprawia się wraz ze wzrostem
    wielkości placówki. Poza tym optymalny poziom zatrudnienia byłby prawdopodobnie łatwiejszy do
    uzyskania w przypadku szpitali o większych rozmiarach, lecz występujących w mniejszej liczbie. W
    świetle tych dwóch czynników dalsza konsolidacja infrastruktury z pewnością byłaby w przypadku
    Polski uzasadniona.
30. Infrastruktura szpitalna jest coraz starsza i wymaga daleko idących inwestycji. Jedną z
konsekwencji utrzymywania trwałej nadpodaży w sytuacji ograniczonych zasobów publicznych było
chroniczne niedoinwestowanie i słaba konserwacja infrastruktury szpitalnej: problem ten obecnie wybija
się na pierwszy plan. Jak wynika z ankiety przeprowadzonej przez Ministerstwo Zdrowia w 2006 roku,
średni wiek budynku szpitalnego w Polsce to 42 lata. Niektóre szpitale publiczne korzystają z budynków
powstałych przed II wojną światową, podczas gdy większość placówek prywatnych powstała po 1999
roku i z reguły dysponuje lepszą infrastrukturą. Chociaż finansowanie świadczeń zdrowotnych z NFZ
powinno wystarczyć szpitalom również na pokrycie kosztów konserwacji i remontów, po zaspokojeniu
wydatków bieżących rzadko zostają środki na utrzymanie infrastruktury 25. Z kolei inwestycje kapitałowe
są finansowane przez właścicieli szpitali. Chcąc zachować obecny tryb świadczenia usług wiele placówek
trzeba będzie w ciągu kilku najbliższych lat poważnie unowocześnić.
31. W ramach obecnego Programu Operacyjnego na lata 2007-2013 Polska otrzymała od Unii
Europejskiej duże środki na inwestycje w infrastrukturę szpitalną12. O ile w ramach kolejnego Programu

24
   „… Łóżko szpitalne to nie element umeblowania, lecz skrót myślowy na opisanie złożonego pakietu usług w
zakresie opieki pielęgnacyjnej, personelu pomocniczego oraz sprzętu do monitorowania stanu pacjenta. Termin
ten może się odnosić zarówno do jednego z 20 łóżek długiego pobytu na oddziale rehabilitacyjnym z jedną
pielęgniarką, jak i do zaawansowanego technologicznie łóżka z dedykowaną opieką indywidualną na oddziale
intensywnej terapii. Zważywszy na to zróżnicowanie wskaźnik w postaci liczby łóżek szpitalnych coraz mniej mówi
nam o potencjale czy kosztach funkcjonowania placówki i trudno na jego podstawie dokonywać wiarygodnych
porównań” (‘Hospitals in a Changing Europe’/„Szpitale w zmieniającej się Europie”, red. Martin McKee i Judith
Healy, Obserwatorium Europejskie 2002 r.) Poza tym, kryteria stosowane w Polsce do klasyfikacji łóżek szpitalnych
są często niejasne, a nawet niejednoznaczne, dlatego podane wartości należy interpretować z pewnym dystansem.
25
  ‘Poland: Health System in Review. Health Systems in Transition series’ („Polska: przegląd systemów ochrony
zdrowia. Seria: systemy ochrony zdrowia w czasie transformacji”), 2011 r., Obserwatorium Europejskie

                                                       26
Operacyjnego może być przewidziane dalsze finansowanie infrastruktury i modernizacji, nie można mieć
na razie pewności, że w nadchodzącym Programie Operacyjnym uda się utrzymać strumienie
finansowania na cele systemu opieki zdrowotnej. Jeżeli dodamy do tego niepewny wzrost gospodarczy
w kontekście trwającego międzynarodowego kryzysu finansowego, który może skutkować
zmniejszeniem wydatków rządowych na zdrowie oraz obniżeniem dochodów będących w dyspozycji
gospodarstw domowych, niepewność po stronie finansowania sprawia, że ekonomia staje się głównym
czynnikiem kształtującym warunki funkcjonowania systemu opieki zdrowotnej, wpływającym na
działania wszystkich kluczowych agencji mających związek ze szpitalami.

3.3 Zarządzanie szpitalami
32. Struktura właścicielska szpitali publicznych jest podzielona między różne szczeble władzy rządowej
i samorządowej. Jak to często ma miejsce w przypadku gospodarki przechodzącej transformację,
istniejące szpitale powierzano różnym szczeblom administracji w zależności od tego, jak skomplikowana
była działalność danej placówki. Kiedy w Polsce utworzono organy samorządu terytorialnego,
przekazano im na własność szpitale obsługujące mieszkańców na danym terenie; przy czym samorząd na
szczeblu regionalnym zarządza szpitalami wojewódzkimi, natomiast organy samorządowe niższego
szczebla – powiatowe i gminne – zarządzają z reguły szpitalami lokalnymi. W przypadku Polski struktura
właścicielska jest szczególnie rozdrobniona: szpitale mogą także należeć do rządu centralnego, czy to w
sposób bezpośredni (Ministerstwo Zdrowia, ale również Ministerstwo Spraw Wewnętrznych i
Ministerstwo Obrony Narodowej), czy pośredni (szpitale kliniczne tworzone są między innymi przez
wyższe uczelnie medyczne, które są nadzorowane przez Ministra Zdrowia). Jak z tego wynika, w jednym
województwie współistnieją szpitale powiatowe, wojewódzkie, kliniczne, oraz inne szpitale publiczne. W
Tabeli 2 prezentujemy krótki opis roli pełnionej przez poszczególne kategorie organów założycielskich
szpitali.

Tabela 2: Orientacyjny podział szpitali w Polsce według struktury właścicielskiej

                                                                                    Liczba       Łączna liczba
                                                                                    szpitali     łóżek
Szpitale uniwersyteckie                                                             40           21.290
Szpitale wojewódzkie                                                                175          69.231
Szpitale powiatowe                                                                  186          47.172
Szpitale należące do gmin oraz powiatów grodzkich                                   43           11.933
Szpitale podlegające Ministerstwu Zdrowia (w tym instytuty badawcze) i innym        48           14.507
resortom
Szpitale prywatne                                                                    605            43.923
Razem                                                                                1.097          208.056
 Źródło: Ministerstwo Zdrowia
Uwaga: Istnieje szereg oficjalnych rejestrów placówek szpitalnych, a prezentowane w nich dane nie zawsze się
pokrywają; brakuje też jednolitej definicji mówiącej, jaką placówkę klasyfikujemy jako szpital. W tabeli
uwzględniono wszystkie typy placówek, w tym szpitale specjalistyczne oraz placówki, które nie kwalifikowałyby się
jako szpital (np. poniżej 5 łóżek – spora część tego typu placówek działa w sektorze prywatnym). Resort zdrowia
szacuje, że w Polsce funkcjonuje około 800 szpitali, z czego około 500 to szpitale ogólne.

33. W tym kontekście województwa odgrywają bardzo ważną rolę, ale postawiono przed nimi
skomplikowane zadania. W każdym z województw samorząd województwa jest z reguły największym
pojedynczym właścicielem szpitali. Władze województwa są także odpowiedzialne na mocy prawa za
zapewnienie dostępu do wysokiej jakości usług zdrowotnych dla mieszkańców regionu. Mówiąc ściśle,
tak zdefiniowanego mandatu nie należy interpretować jako obowiązku zapewnienia przez władze

                                                        27
województwa wszystkich usług zdrowotnych potrzebnych mieszkańcom we własnych (tj. wojewódzkich)
placówkach, lecz w wielu przypadkach to rozróżnienie sprawia pewne problemy. Z drugiej strony,
pomimo braku ram prawnych dających władzom województwa mandat do prowadzenia działań
koordynujących, wspomniany obowiązek niejako uprawnia władze województwa do przejęcia wiodącej
roli w tworzeniu i wdrażaniu planów działań na szczeblu regionalnym.
34. Jak wspomniano wcześniej, do 2011 roku organy założycielskie szpitali nie miały zbyt wielu
bodźców zachęcających do efektywnego zarządzania szpitalami i dbania o ich równowagę finansową.
Wybieralni funkcjonariusze samorządowi zazwyczaj są pod silną presją utrzymania lub nawet rozbudowy
szpitali, zatrudniających przecież dużą liczbę personelu. Szpitale są także cenione przez mieszkańców,
którzy dostęp do usług utożsamiają z utrzymaniem lokalnej placówki. W związku z tym restrukturyzacja
usług szpitalnych i likwidacja placówek to decyzje niezwykle trudne politycznie, których raczej nie należy
się spodziewać po wybieralnych funkcjonariuszach samorządowych w sytuacji, gdy nie zapewniono
odpowiednich bodźców. W Polsce władze samorządowe i inne organy założycielskie szpitali nie finansują
bezpośrednio realizacji usług, a do niedawna nie były także odpowiedzialne za wyniki szpitali. W
większości przypadków samorządy ograniczały swoje działania w tym zakresie do pozyskiwania środków
na inwestycje i remonty – niezależnie od kwestii równowagi finansowej. Celem ustawy z 2011 roku było
doprowadzenie do zmiany tego stanu rzeczy poprzez nałożenie na organy założycielskie
odpowiedzialności za deficyt szpitali oraz (w pewnym stopniu) za ich zadłużenie.
35. Wiele organów założycielskich będzie potrzebować czasu, aby rozwinąć potencjał i wypracować
kompetencje potrzebne do aktywnego zarządzania posiadanymi szpitalami. Kompetencje i gotowość
do zarządzania placówkami są różne w zależności od województwa i samorządu. Z pracy analitycznej i
pogłębionych wywiadów w ponad sześciu województwach można wnioskować, że samorządy lokalne nie
są generalnie wystarczająco przygotowane i wyposażone do wypełniania postawionych przed nimi
zadań. Na przykład analiza szeregu dokumentów strategicznych opracowanych przez samorządy lokalne
w dziedzinie zdrowia ujawniła ograniczone możliwości samorządów, jeżeli chodzi o przełożenie oceny
potrzeb zdrowotnych mieszkańców na strategie realizacji usług oraz wykorzystanie innowacyjnych
trendów w tym zakresie. Z szybkiej oceny bazy danych, jaką dysponują decydenci w dwóch
województwach wynika, iż ograniczono się do gromadzenia danych obowiązkowych i przeprowadzono
niewiele analiz i porównań. Niektóre województwa rzeczywiście podejmują bardziej nowatorskie
działania, ale ich doświadczenia nie są szeroko dokumentowane, a proces dzielenia się wiedzą z innymi
jest słabo rozwinięty.

3.4 Regulacje
36. Regulacje dotyczące szpitali koncentrują się generalnie na dwóch obszarach, takich jak: i)
bezpieczeństwo i jakość opieki, oraz ii) troska o to, aby „rynek” zaspokajał potrzeby zdrowotne ludności,
czyli planowanie. W Polsce regulacje dotyczące jakości mają ograniczony zakres, a strategiczne
planowanie właściwie nie występuje.
37. Regulacje dotyczące jakości koncentrują się przede wszystkim na nakładach. Punkt ciężkości
położono na przestrzeganie minimalnych wymaganych standardów po stronie nakładów. Pierwszy
zestaw standardów dotyczy wydawania licencji na prowadzenie działalności. Obejmuje on generalnie
charakterystykę budynków, w których świadczone są usługi. Wymogi te zostały po raz pierwszy
opublikowane w 1991, a następnie zaktualizowane w 2012 roku, ale do tej pory nie udało się
wyegzekwować pełnej zgodności z postanowieniami standardu. Wiele placówek zlokalizowanych w
starych budynkach po prostu nie jest w stanie spełnić wymaganych kryteriów, ale w wielu przypadkach
problemem jest brak środków na realizację niezbędnych inwestycji w celu dostosowania warunków do
wymagań. Chociaż w niektórych przypadkach najlepszym wyjściem wydaje się zamknięcie istniejącej

                                                   28
placówki i budowa nowoczesnego szpitala, rzadko do tego dochodzi. Według obowiązujących przepisów,
do 2016 roku każdy szpital powinien zacząć działać zgodnie z ww. wymaganiami. Drugi zestaw
standardów dotyczy „koszyka usług” objętego kontraktem z NFZ. Te standardy również są niezwykle
szczegółowe i dotyczą innego rodzaju nakładów, takich jak personel i wyposażenie w sprzęt medyczny.
Co prawda minimalne standardy przyczyniają się do poprawy bezpieczeństwa pacjentów, lecz z rozmów
z wieloma ekspertami w dziedzinie opieki szpitalnej wynika, iż w przypadku Polski te „minimalne
standardy” są zbyt drobiazgowe 26. Minimalne wymogi w zakresie personelu i wyposażenia narzucają
szereg ograniczeń przy próbach stosowania przez szpitale rozwiązań efektywnych kosztowo, zwłaszcza
jeżeli chodzi o możliwość wspólnego wykorzystania zasobów przez różne oddziały i efektywnego
zarządzania zasobami.
38. Podczas rozmów w szpitalach padały przykłady regulacji skutkujących brakiem efektywności i
podejmowaniem niepotrzebnych inwestycji albo inwestycji o niskim priorytecie. Oto kilka przykładów:
    • konieczność zakupu takiego samego sprzętu dla każdego z oddziałów nawet wtedy, gdy wspólne
        korzystanie z danego aparatu byłoby całkowicie wystarczające z punktu widzenia potrzeb
        wszystkich pacjentów;
    • wymóg przygotowania lądowiska dla helikopterów (gdy dane wskazują na niską efektywność i
        słaby stosunek kosztów do korzyści w odniesieniu do usług lotniczego ratownictwa
        medycznego 27);
    • wymóg, iż lekarz anestezjolog nie może w tym samym czasie asystować przy więcej niż jednym
        zabiegu (np. przy podaniu znieczulenia porodowego), podczas gdy gdzie indziej jest to
        powszechną praktyką;
    • wymóg, iż w każdej placówce przyjmującej porody przez cały czas musi być na dyżurze co
        najmniej jeden lekarz położnik, jedna położna oraz jeden anestezjolog (zamiast np. dyżuru na
        telefon, m.in. w placówkach przyjmujących bardzo mało porodów).
39. Z obserwacji i rozmów w placówkach wynika również, że kluczowy personale medyczny i kadra
zarządzająca rzadko posiadają efektywną wiedzę na temat szczegółowych reguł, a ich interpretacja i
zastosowanie nie są jednolite i różnią w zależności od szpitala, a nawet oddziału. Ponadto sugerowano,
iż wspomniane regulacje można stosować wybiórczo lub nimi manipulować w celu wymuszenia decyzji
korzystnych dla osób mających w tym swój interes (np. zamknięcie oddziału, przyznanie priorytetu
transakcji zakupu określonego sprzętu) albo zaspokojenia oczekiwań określonych grup interesów (np.
pracownicy lub związki zawodowe). Wzbudza to oczywiste wątpliwości co do możliwości egzekwowania
takich standardów i kontroli ich przestrzegania. Ujmując temat bardziej ogólnie, uwaga kierowana na
nakłady jest nieproporcjonalnie duża ze szkodą dla oceny jakości procesów, produktów i rezultatów.
40. Strategiczne planowanie realizacji usług na szczeblu regionalnym praktycznie nie występuje – ta
luka regulacyjna do dzisiaj wydaje się być nie do usunięcia. W Polsce wejście na rynek jest bezpłatne (o
ile spełnione zostały wymagania licencyjne), a każda placówka może sama decydować o rodzaju
świadczonych usług. Nie ma certyfikacji potrzeb - ani przy powstawaniu nowych placówek, ani przy

26
   Kwestia ta została także podkreślona w raporcie PWC z czerwca 2013 roku zat. „Ustawa o działalności leczniczej -
podsumowanie dwóch lat funkcjonowania.”
27
   Galvagno, i in. (2013 r.) ‘Helicopter emergency medical services for adults with major trauma’ („Lotnicze
ratownictwo medyczne w przypadku dorosłych pacjentów po poważnym urazie”), Cochrane database of
systematic reviews. Taylor, C. B., M. Stevenson, i in. (2010). ‘A systematic review of the costs and benefits of
helicopter emergency medical services’ („Systematyczny przegląd kosztów i korzyści lotniczego ratownictwa
medycznego”), Injury 41(1): 10-20.



                                                        29
zakupie sprzętu. Pomimo powszechnej zgody ekspertów co do tego, iż konieczny jest nadrzędny plan
usług szpitalnych lub inny silny mechanizm koordynujący, każda z kilku podjętych do tej pory prób
wprowadzenia takich regulacji kończyła się porażką (ostatnia próba została zawetowana przez
ówczesnego prezydenta kraju). Ramy regulacyjne w tym obszarze sprzyjałyby konsolidacji usług i
budowaniu sieci, ograniczeniu powielania tych samych usług, a także priorytetyzacji i koncentracji
inwestycji o charakterze strategicznym. Jednak w tym celu wielu interesariuszy (w tym samorządy i
szpitale) musiałoby się formalnie zrzec części swoich prerogatyw w kwestii decydowania o rodzaju
świadczonych usług, a to wydaje się poważną przeszkodą dla wybieralnych samorządów i dla
świadczeniodawców.
41. W obliczu braku strategicznego planowania realizacji świadczeń mamy do czynienia ze słabo
skoordynowaną opieką i ryzykiem opieki niskiej jakości. W wielu systemach ochrony zdrowia opieka w
przypadkach stosunkowo rzadko występujących i jednocześnie bardzo skomplikowanych (np.
traumatologia lub neurochirurgia) skoncentrowana jest w kilku ośrodkach położonych w różnych
częściach kraju, z myślą o zachowaniu doskonałości klinicznej i zapewnieniu dostępu do świadczeń
wszystkim mieszkańcom. Co więcej, w przypadku wielu rutynowych zabiegów, takich jak np. angiografia
lub poród, dla zachowania umiejętności klinicznych niezbędny jest pewien minimalny „strumień”
pacjentów w trakcie roku. Dzięki konsolidacji szpitali w formie sieci można te usługi świadczyć w jednej z
placówek sieci zamiast je powielać w kilku sąsiadujących ze sobą szpitalach.
42. Resort zdrowia pracuje obecnie nad przepisami i narzędziami pomocnymi w bardziej
systematycznym planowaniu w systemie opieki zdrowotnej. Projekt z 2012 roku, będący nadal w
opracowaniu, ma obok wielu innych reform wprowadzić pewne narzędzia planistyczne, a Ministerstwo
Zdrowia pracuje obecnie nad rozwojem map potrzeb zdrowotnych.

3.5 Zakup świadczeń
43. W Polsce w okresie transformacji ustrojowej wprowadzono rozdział na linii nabywca-
świadczeniodawca. W wielu krajach Europy Wschodniej podczas transformacji wprowadzono taki
rozdział, aby zwiększyć odpowiedzialność świadczeniodawców poprzez wbudowanie w relację umowną
pewnych bodźców mających na celu usprawnienie realizacji świadczeń, ograniczenie kosztów, a także
zwiększenie efektywności, elastyczności organizacyjnej, jakości usług oraz ich dopasowania do potrzeb
pacjentów. Bodźce miały zostać dodatkowo wzmocnione dzięki pewnej dozie konkurencji między
świadczeniodawcami. Jednak cele te okazały się trudne do osiągnięcia, a Polska nie jest w tym zakresie
wyjątkiem. Strategiczne nabywanie świadczeń wymaga interwencji w wielu aspektach funkcji nabywcy,
takich jak m.in.: wybór świadczeń objętych zakupem w oparciu o ocenę potrzeb ludności, definicja
postanowień umownych i metod płatności, oraz decyzje dotyczące roli i skali konkurencji między
świadczeniodawcami 28. Ocena strategicznego procesu nabywania świadczeń zdrowotnych w Polsce
wykracza poza ramy niniejszego opracowania, ale w tym rozdziale autorki omawiają kilka kwestii o
kluczowym znaczeniu z punktu widzenia zakupu usług szpitalnych.
44. NFZ powstał w 2003 roku po połączeniu 16 wojewódzkich kas ubezpieczenia zdrowotnego. NFZ
odpowiada za nabywanie świadczeń w celu zaspokojenia potrzeb ludności z ramach dostępnych
środków. Szesnaście oddziałów wojewódzkich zawiera kontrakty z wybranymi świadczeniodawcami i
dysponuje pewną autonomią w reagowaniu na lokalną ocenę potrzeb. Środki publiczne dostępne dla
szpitali w ostatecznym rozrachunku zależą od podejmowanych przez NFZ decyzji dotyczących wyceny

28
  Figueras, J., E. Jakubowski i R. Robinson, red. 2005 r. ‘Purchasing to Improve Health Systems Performance’
(„Nabywanie świadczeń z myślą o poprawie funkcjonowanie systemu opieki zdrowotnej”). Maidenhead: Open
University Press.

                                                       30
oraz ilości świadczeń, a szpitale konkurują między sobą ubiegając się o kontrakty, a tym samym o
finansowanie. W większości przypadków relacje między oddziałami NFZ a szpitalami są napięte: NFZ
argumentuje, że jest na mocy prawa zobowiązany przestrzegać zasad i musi działać w ramach ściśle
określonych parametrów finansowych, a świadczeniodawcy krytykują NFZ za, ich zdaniem, arbitralnie
podejmowane decyzje. Niewątpliwie potrzebne jest usprawnienie ram nabywania świadczeń,
uwzględniające najbardziej palące kwestie, wymienione poniżej.
    Rozdrobnienie kontraktów. Oddziały NFZ organizują przetargi i wszyscy świadczeniodawcy
     spełniający kryteria świadczenia usług mają prawo uczestniczyć w przetargu, konkurując w
     zakresie danego typu świadczeń. Po identyfikacji ważnych ofert rozpoczynają się zamknięte
     negocjacje z oferentem (lub oferentami), który złożył najlepszą ofertę pod względem ceny i
     innych kryteriów. Podczas tego procesu z każdym świadczeniodawcą negocjowana jest ilość
     świadczeń oraz ich wycena. W praktyce, jak się wydaje, kończy się to rozdysponowaniem
     dostępnej ilości świadczeń pomiędzy wszystkich kwalifikujących się świadczeniodawców. W
     przypadku procedur bardzo kosztownych i jednocześnie rzadkich tego rodzaju rozdrobnienie
     wiąże się z ryzykiem, że pacjent będzie korzystać ze skomplikowanych świadczeń oferowanych
     przez specjalistów, którym brakuje odpowiednich umiejętności i/lub wystarczająco częstej
     praktyki w zakresie specjalistycznych usług, aby te umiejętności zachować. Z uwagi na brak
     informacji i nacisku na efekty wysokiej jakości, trudno byłoby w adekwatny sposób oszacować
     konsekwencje takiego stanu rzeczy. Jednak podczas wizyt w terenie i wywiadów pojawiały się
     przykłady dużych szpitali, które stosunkowo rzadko wykonują skomplikowane operacje, wbrew
     zasadzie mówiącej, że rzadko spotykane i skomplikowane usługi powinny trafiać do dużego
     ośrodka w trosce o utrzymanie doskonałości klinicznej. Na drugim końcu skali częste i
     stosunkowo proste procedury są niejednokrotnie kontraktowane w dużym stopniu przez
     świadczeniodawców prywatnych, co kończy się „spijaniem śmietanki”, czyli przechwytywaniem
     mniej skomplikowanych przypadków przez sektor prywatny i jednocześnie pozbawianiem
     lekarzy w sektorze publicznym okazji do zdobywania doświadczenia.
    Ograniczony okres kontraktu. Maksymalny czas trwania kontraktu między świadczeniodawcą i
     NFZ wynosi 3 lata i nawet w tym przypadku maksymalną kwotę, jaką NFZ zapłaci za dany rodzaj
     świadczeń określa się wyłącznie w skali jednego roku obrachunkowego. Takie rozwiązanie
     znacznie ogranicza możliwości planowania po stronie placówek (a także ich dostęp do
     finansowania, por. kolejny rozdział).
    Przeważnie pasywna strategia nabywania świadczeń. Istnieje bardzo mało dowodów
     wskazujących na to, iż NFZ lub wojewódzkie oddziały funduszu wykazują się pro-aktywnym i
     długofalowym podejściem do kształtowania rynku czy też dostosowywania kontraktów do
     potrzeb mieszkańców. Ilość kontraktowanych świadczeń generalnie opiera się na trendach
     historycznych; wydaje się również, że nie istnieje ogólnokrajowa strategia ani wojewódzkie
     plany wieloletnie w obszarze kształtowania realizacji świadczeń. Kiedy dochodzi do zmian w
     zakresie rodzaju i ilości objętych kontraktem usług, zmiany te są często postrzegane przez
     świadczeniodawców jako arbitralne, a niekiedy niekonsekwentne w świetle dotychczasowych
     doświadczeń. Nie widać też wysiłków zmierzających do wykorzystania zawieranych kontraktów
     jako zachęty do unowocześnienia stosowanych przez placówki praktyk lub poprawy
     efektywności. Na przykład bardzo mało inwazyjne procedury chirurgiczne kwalifikujące się do
     leczenia ambulatoryjnego (np. operacja usunięcia zaćmy lub przepukliny) są kontraktowane w
     taki sposób, że szpital dostaje większą refundację w przypadku hospitalizacji pacjenta, co
     zniechęca do rozwoju placówek oferujących nisko-inwazyjne zabiegi chirurgiczne w trybie



                                               31
        ambulatoryjnym. Podsumowując, wzmocnienia i lepszej koordynacji wymaga zarówno proces
        zawierania kontraktów, jak i planowania świadczeń.
      Wycena świadczeń. W 2008 roku w Polsce wprowadzono płatności w oparciu o tzw.
       „jednorodne grupy pacjentów” (JGP) w odniesieniu do finansowania opieki zdrowotnej drugiego
       i trzeciego poziomu referencyjnego 29. JGP, o ile tylko są faktycznie jednorodne pod względem
       ekonomicznym i sprawiedliwie zdefiniowane, stanowią dla świadczeniodawców potężną zachętę
       do efektywnego korzystania z zasobów. Jednak jak dotąd nie ma w Polsce wysokiej jakości
       danych na temat kosztów, które umożliwiałyby skalibrowanie płatności i faktycznych kosztów
       wykorzystanych zasobów. Może to prowadzić do zniekształceń i tworzyć zachęty do wybierania
       między świadczeniami opłacanymi nadmiernie a tymi opłacanymi w niedostatecznym stopniu.
       Zjawisko to nie zostało co prawda w systematyczny sposób udokumentowane, lecz panuje
       szeroko rozpowszechnione przekonanie, że prywatni świadczeniodawcy „weszli” w rentowne
       segmenty rynku, wybierając przede wszystkim pacjentów o mało skomplikowanych
       schorzeniach, przez co dodatkowo zmniejszyli ilość świadczeń dostępnych w ramach kontraktów
       dla placówek publicznych i ograniczyli ich zdolność do subsydiowania krzyżowego w puli
       prostych i skomplikowanych przypadków.


3.6 Strategie szpitali
45. Biorąc pod uwagę wszystkie czynniki opisane w poprzednich rozdziałach, jakie strategie stosują
szpitale publiczne i ich organy założycielskie w radzeniu sobie z codziennymi wyzwaniami? Poniżej
przedstawiamy podsumowanie typowych reakcji, które pomogą objaśnić obecną sytuację sektora
szpitali w Polsce.
46. W Polsce menedżerowie zarządzający szpitalami publicznymi cieszą się dość dużą niezależnością.
W minionej dekadzie w wielu krajach zapewniono osobom zarządzającym szpitalami publicznymi
większą niezależność, umożliwiając im reagowanie na bodźce wbudowane w system. W krajach, które
przeszły transformację rynkową proces ten często przebiegał powoli, a niejednokrotnie również
chaotycznie. W wielu przypadkach reguły (np. dotyczące zatrudnienia, wynagrodzeń, standardów po
stronie nakładów, realokacji budżetowych, itp.) są ustawione w taki sposób, że menedżerowie w
rzeczywistości nie są w stanie wykonywać nałożonych na nich obowiązków. Problem ten raczej nie
dotyczy Polski. Szpitale są niezależnymi podmiotami. Ich organy założycielskie mogą podjąć decyzję o
zmianie formy prawnej swoich placówek, mogą je także łączyć, likwidować lub reorganizować. Mogą
decydować, jakie świadczenia chcą oferować w swojej placówce, a jakich nie (pod warunkiem spełnienia
wymogów po stronie nakładów, omówionych we wcześniejszej części opracowania). Organy
założycielskie zazwyczaj są właścicielami budynków szpitalnych, a więc zarządzają nieruchomościami (w
przypadku spółek prawa handlowego organy samorządowe z reguły oddają budynki placówce w
dzierżawę). Same podejmują decyzje inwestycyjne. Pracownicy są zatrudniani przez placówki: albo na
etacie, albo na zasadzie indywidualnej działalności gospodarczej (ta forma jest korzystna dla personelu o
wyższych dochodach). Około 40% lekarzy to osoby samo-zatrudnione, pozostali lekarze oraz większość
pielęgniarek to pracownicy etatowi. Pensje nie są regulowane. Podsumowując, menedżerowie mają
duży margines swobody w podejmowaniu decyzji strategicznych i zarządczych.



29
  JGP to metoda opłacania świadczeniodawców odnosząca poszczególne rodzaje pacjentów leczonych w szpitalu
do wykorzystanych przez nich zasobów. Szpital otrzymuje środki w oparciu o „średni” przypadek opieki nad daną
grupą pacjentów, z uwzględnieniem zmiennych demograficznych i klinicznych.

                                                      32
47. W praktyce szpitale publiczne nie zawsze są zarządzane w skuteczny i efektywny sposób, co
wynika z trzech głównych przyczyn. Po pierwsze, brakuje silnych zachęt i mechanizmów pociągania do
odpowiedzialności, o czym była mowa wyżej. Do niedawna organy założycielskie nie były zaangażowane
w dbanie o finansową kondycję własnych placówek ani nie miały żadnego interesu oraz kompetencji,
aby nimi zarządzać. Sytuacja uległa zmianie dopiero od niedawna, zatem jest jeszcze zbyt wcześnie, aby
dokonywać oceny wpływu zmian. Po drugie, ordynatorzy 30 tradycyjnie dysponują dość dużą władzą i
menedżerowie stoją wobec nich na słabszej pozycji. Dotyczy to zwłaszcza szpitali uniwersyteckich, a w
wielu opracowaniach (Boulhol i in. 2012 r., op. cit.) fakt ten jest przedstawiany jako bariera dla
zarządzania szpitalami i racjonalizacji 31. Wreszcie, udoskonalenia wymagają umiejętności w obszarze
zarządzania szpitalami.
48. Niepotwierdzone doniesienia pochodzące ze szpitali wskazują na co najmniej dwa obszary, na
których słabe zarządzanie ma wpływ na efektywność. Jednym z tych obszarów są przerosty
zatrudnienia. Być może są one po części skutkiem przepisów i standardów zatrudnienia, o których była
mowa we wcześniejszej części opracowania, jednak opisy przypadków sugerują, iż struktura zatrudnienia
nie jest w sposób systematyczny dostosowywana do skutecznej realizacji świadczeń. Dla przykładu, w
trzech opisach przypadków udanych restrukturyzacji przedstawionych w Malinowska-Misiag i in. (2008
r.) jest mowa o redukcji zatrudnienia o 36% w szpitalu wojewódzkim w Opolu, o 40% w szpitalu
powiatowym w Kluczborku, oraz o 37% w szpitalu powiatowym w Zakopanem – bez istotnego
zmniejszenia liczby świadczonych usług 32. Drugim obszarem jest zarządzanie finansami, a zwłaszcza
pożyczki zaciągnięte na warunkach komercyjnych w celu obsługi zadłużenia. Wiele szpitali borykających
się z problemem niedostatecznej płynności z czasem zaczęło się zwracać do pośredników finansowych
oferujących bardzo drogie pożyczki zawierające klauzulę natychmiastowej spłaty zobowiązań przed
przystąpieniem do restrukturyzacji zadłużenia. Z biegiem czasu wydatki szpitali na obsługę zadłużenia
dramatycznie wzrosły, dodatkowo pogarszając kondycję finansową placówek. Raport przygotowany na
zlecenie rządu w 2013 roku, po głośnych medialnych doniesieniach o bliskiej bankructwa sytuacji
finansowej prestiżowego warszawskiego szpitala Centrum Zdrowia Dziecka, zawiera jaskrawą ilustrację
tego, w jaki sposób dwa wyżej opisane czynniki przyczyniły się do zadłużenia szpitali. W przypadku CZD
ponad połowa zadłużenia to dług wobec pośredników finansowych (patrz Ramka 2).




30
   Osoby stojące na czele poszczególnych oddziałów.
31
   OECD, op.cit.
32
   Podczas rozmów z organami założycielskimi szpitali podobne rozwiązania uznano za kluczowe z punktu widzenia
restrukturyzacji.

                                                      33
 Ramka 2: Najważniejsze wątki z raportu zawierającego diagnozę sytuacji i rekomendacje dotyczące Instytutu
 „Pomnik - Centrum Zdrowia Dziecka” (2013 r.)

 W styczniu 2013 roku Ministerstwo Zdrowia zwróciło się do niezależnych ekspertów z prośbą o przygotowanie raportu
 poświęconego analizie sytuacji Centrum Zdrowia Dziecka (CZD) - największego specjalistycznego szpitala pediatrycznego w
 Polsce, który pełni także funkcję instytutu badawczego. W skład CZD wchodzą 23 oddziały szpitalne czynne 24 godziny na
 dobę, 4 oddziały opieki dziennej, 33 przychodnie oraz 8 oddziałów diagnostycznych. Oddziały CZD liczą ogółem 554 łóżka, a w
 2012 roku obłożenie łóżek było na poziomie 74%.

 W 2012 roku kondycja finansowa CZD była tak słaba, że Instytut stał się praktycznie bankrutem, co zostało szeroko opisane w
 środkach masowego przekazu i wywołało powszechne oburzenie opinii publicznej. Instytut był zadłużony na około 240
 milionów złotych (tj. około 433.000 złotych w przeliczeniu na jedno łóżko, czyli ponad siedem razy więcej niż średni wskaźnik
 dla Polski i więcej niż przychody placówki w tymże roku), a kwota wygenerowanego deficytu (do września) wyniosła 42
 miliony złotych.

 W raporcie opracowanym przez ekspertów wymieniono kilka problemów na poziomie systemowym wspomnianych w
 niniejszym dokumencie, które zostały uznane za czynniki mające wpływ na sytuację, w jakiej znalazł się Instytut, w tym
 między innymi: stosowane przez NFZ praktyki w zakresie kontraktowania świadczeń, niedoszacowane ceny świadczeń
 specjalistycznych oraz fakt, że Ministerstwo Zdrowia najprawdopodobniej nie śledziło sytuacji z wystarczającą uwagą i nie
 podjęło działań naprawczych mieszczących się w ramach uprawnień tego resortu. Jednak najważniejsze przesłanie ekspertów
 było aż nazbyt oczywiste: CZD było zarządzane w rażąco zły sposób.

 Autorzy raportu przedstawili liczne przykłady nieefektywności, takie jak:
 •   Przerosty zatrudnienia, szczególnie wśród personelu niemedycznego. W CZD wskaźnik liczby takich pracowników w
     stosunku do potencjału szpitala był na poziomie 3,62, podczas gdy w dwóch innych porównywalnych szpitalach
     wskaźnik ten wynosił około 1,8 – i to pomimo faktu, iż usługi osób sprzątających i salowych oraz usługi laboratoryjne
     były zlecane na zewnątrz. Oprócz tego częstą praktyką były nadgodziny, w tym także wśród personelu niemedycznego.
     Licząc rok do roku, koszty pracy były coraz wyższe (jako odsetek kontraktu z NFZ), a w 2012 roku były na poziomie 78%
     środków przekazanych z NFZ;
 •   Tylko 5 z 27 oddziałów oraz 7 z 33 przychodni nie generowało deficytu operacyjnego. Na wielu oddziałach koszty
     personelu od lat przekraczały wartość kontraktu z NFZ, a w przypadku oddziału ambulatoryjnego kierowanego przez
     dyrektora Instytutu koszty personelu stanowiły 170% przychodów pochodzących z kontaktu z NFZ;
 •   Część sprzętu i niektóre obiekty były wykorzystywane w jednej trzeciej potencjału;
 •   Koszty wyżywienia były na poziomie około 31 złotych dziennie (w porównaniu do niespełna 13 złotych w dwóch
     porównywalnych szpitalach), przy czym jedną trzecią tej kwoty stanowiły odsetki za remont kuchni;
 •   Wydatki IT były na poziomie 34 milionów złotych, podczas gdy w porównywalnym szpitalu dysponującym lepszym
     systemem informatycznym zamknęły się kwotą 9 milionów, a 70% oprzyrządowania IT było przestarzałe;
 •   Instytut nie podejmował prób negocjacji z wierzycielami i z czasem wierzytelności zostały przejęte przez tzw. wierzycieli
     wtórnych, w rękach których znalazła się połowa zadłużenia szpitala.

 W raporcie podkreślono również, że najwyraźniej nie podjęto prób zmierzenia się z tymi problemami, oraz przedstawiono
 szereg zaleceń z zastrzeżeniem, że restrukturyzacja zadłużenia będzie prawdopodobnie wymagać dotacji publicznej.

 Źródło: Opinia zespołu roboczego powołanego dla przeprowadzenia postępowania przygotowawczego mającego na celu
 ocenę ewentualnej konieczności oraz warunków reorganizacji Instytutu „Pomnik – Centrum Zdrowia Dziecka”, autorzy: P.
 Pobrotyn, K. Warzocha i M. Ilnicka-Mądry, 2013 r.


49. Z systemowego punktu widzenia nacisk na konkurencję o kontrakty z NFZ doprowadził z biegiem
lat do dość powszechnie występującej „niezdrowej konkurencji”, co zostało zauważone między innymi
w niedawnym raporcie przygotowanym przez firmę Price Waterhouse Cooper. „Szpitale powiatowe,
które od wielu lat koncentrowały się na czterech podstawowych obszarach medycyny (interna,
pediatria, ginekologia i położnictwo, oraz chirurgia ogólna), w obliczu stosunkowo niskiej wyceny tych

                                                             34
świadczeń przez Narodowy Fundusz Zdrowia zaczęły szukać nowych możliwości rozwoju w bardziej
rentownych specjalnościach, takich jak np. kardiologia inwazyjna lub ortopedia. To samo można
powiedzieć o szpitalach wojewódzkich, które coraz częściej oferują świadczenia na najwyższym poziomie
referencyjnym, w tym usługi wysokospecjalistyczne, które przez lata pozostawały domeną szpitali
klinicznych. Co więcej, znane są przypadki, gdy placówki medyczne mające ten sam organ założycielski,
np. szpitale wojewódzkie lub kliniczne, konkurują z innymi placówkami należącymi do tego samego
organu, np. otwierając oddziały szpitalne o identycznym profilu lub konkurując o wykwalifikowany
personel bądź inwestycje o podobnym profilu ze źródeł zewnętrznych”.
50. Wiele placówek ochrony zdrowia zbyt dużo zainwestowało w nowe technologie i potencjał w nadziei
na pozyskanie większego udziału w rynku, niezależnie od tego, czy były to działania możliwe do
utrzymania w dłuższej perspektywie. Decyzje inwestycyjne rzadko odzwierciedlają fakt, że takie
inwestycje często stanowią zobowiązania warunkowe, a analiza ekonomiczna efektywności inwestycji w
danej placówce – jeśli nie na szczeblu systemowym - powinna być jednym z elementów procesu
decyzyjnego.
                                              Ramka 3: Sektor opieki stacjonarnej w typowym województwie
51. Temu ”wyścigowi
zbrojeń” w pewnym             Podajemy przykład tego województwa, aby zilustrować występujące w całym systemie opieki
                              stacjonarnej w Polsce zjawisko nadpodaży i powielania świadczeń z niewielką atencją dla potrzeb
stopniu sprzyjała             ludności czy jakości usług.
dostępność finansowania
                              W omawianym województwie 39 placówek zaspokaja potrzeby 1,2 miliona mieszkańców. Dwadzieścia
kapitałowego oraz brak
                              jeden szpitali z tej grupy zlokalizowanych jest w stolicy województwa, a pozostałe znajdują się na
koordynacji inwestycji.       obszarach wiejskich. W regionie działają trzy szpitale „wojewódzkie”, 15 „ogólnych”, dwa szpitale
Inwestycje są finansowane     „kliniczne”, cztery placówki „psychiatryczne i terapii uzależnień” (w tym szpital psychiatryczny
przez bardzo wielu            dysponujący 900 łóżkami), a także 15 szpitali „specjalistycznych”. Wielkość placówek jest bardzo różna,
aktorów, w tym m.in.          przy czym tylko osiem liczy ponad 250 łóżek, a w siedmiu liczba łóżek waha się od 11 do 40.
Ministerstwo Zdrowia,         W wielu przypadkach sąsiadujące ze sobą szpitale oferują niemal identyczny koszyk świadczeń (np.
budżety samorządowe czy       chirurgia ogólna, kardiologia, położnictwo i ginekologia, ortopedia, pediatria, neonatologia, itd.)
                              Poniżej przedstawiamy kilka konkretnych przykładów świadczących o nieoptymalnej organizacji opieki
też fundusze strukturalne z
                              szpitalnej:
Unii Europejskiej. W
związku z rozdrobnieniem          •    Świadczenia w zakresie ginekologii i położnictwa, które są dostępne w 19 placówkach.
                                       Wszystkie podmioty z wyjątkiem szpitali psychiatrycznych i jedno-profilowych przyjmują
finansowania i brakiem                 porody. Jednak w związku z tym, że w 2011 roku w województwie odbyło się 11.199
skoordynowanej strategii               porodów, w wielu placówkach przyjęto mniej niż 300 porodów w trakcie roku – czyli
inwestycyjnej niektóre                 statystycznie mniej niż jeden poród dziennie, i to bez uwzględnienia skomplikowanych
świadczenia są powielane,              przypadków z definicji kierowanych do instytucji wyższego poziomu referencyjnego. Zgodnie
                                       z międzynarodowymi standardami (Maier, 1977 r. w Niemczech; MSPS Ministerio de Sanidad
innych brakuje, a wszystko
                                       y Política Social, 2009 r. w Hiszpanii), dla optymalnego wykorzystania personelu i sprzętu na
to odbywa się kosztem                  oddziałach położniczych wymagane jest co najmniej 600 porodów rocznie (a najlepiej od
dbałości o potrzeby                    1.000 do 2.000 porodów na rok).
zdrowotne ludności i              •    W dwóch położonych bardzo blisko siebie szpitalach znajdują się supernowoczesne sale do
przyszłe koszty operacyjne.            kardiologii interwencyjnej przeznaczone do wykonywania angiografii i wszczepiania
                                       rozruszników serca. Według standardów brytyjskiego narodowego funduszu zdrowia NHS
To samo można powiedzieć               (Hackett D, 2003 r.), jedno laboratorium do diagnostycznego cewnikowania serca i angiografii
o wysokospecjalistycznym               powinno obsługiwać populację co najmniej 450.000 - 600.000 osób, natomiast w przypadku
sprzęcie, takim jak aparaty            specjalistycznego laboratorium służącego do wszczepiania rozruszników serca i
skanujące, który jest                  defibrylatorów minimalna wielkość populacji liczy od 1,3 do 1,5 miliona ludzi. W obydwu
finansowany głównie przez              szpitalach znajdują się w pełni wyposażone oddziały intensywnej terapii.
                                  •    We wspomnianych dwóch szpitalach znajdują się bardzo nowoczesne oddziały medycyny
resort zdrowia ze środków              urazowej i ratunkowej, łącznie ze specjalnym lądowiskiem dla helikopterów. Jednak oddziały
unijnych na wniosek władz              te funkcjonują na zmianę – co drugi dzień. Innymi słowy, każdy z nich jest wykorzystywany
samorządowych (por.                    jedynie w 50%, a zatem ogromne inwestycje nie są właściwie amortyzowane, podczas gdy w
Ramka 3 z przykładami).                tych samych szpitalach występują obszary wymagające napraw i remontów.



                                                      35
52. Niestety, w wielu przypadkach inwestycje nie są uzgadniane z NFZ, a mówiąc bardziej konkretnie nie
ma pewności, że placówka podpisze kontrakt z NFZ, ani że wielkość kontraktu będzie wystarczająca, aby
zapewnić pozytywny zwrot z inwestycji. Jak wynika z niepotwierdzonych doniesień, iż część sprzętu jest
niewykorzystywana lub wykorzystywana w niewielkim stopniu, ponieważ często mamy do czynienia z
ograniczonymi możliwościami NFZ w zakresie kontraktowania świadczeń wymagających wspomnianego
sprzętu 33. Podczas wizyt w terenie zaobserwowano, czasem w ramach tego samego szpitala, palące
potrzeby i nie w pełni wykorzystywane inwestycje, które nie były dostosowane do zakresu usług
mieszczących się w ofercie szpitala, a także powielanie tych samych inwestycji w sąsiadujących ze sobą
placówkach, których to inwestycji nie da się uzasadnić koniecznością zapewnienia dostępu do świadczeń
na danym obszarze. Wreszcie, zważywszy na wcześniej wspomniane rozdrobnienie w aspekcie
finansowania, nawet te oddziały, które świadczą usługi wysokiej jakości i są potrzebne na gruncie
potrzeb zdrowotnych okolicznych mieszkańców nie zawsze są w stanie pozyskać wystarczająco duży
udział kontraktu z NFZ, aby wyjść na swoje.


4 Droga do równowagi finansowej
53. W poprzednich rozdziałach kolejno omówiono przyczyny, z racji których w sektorze opieki
stacjonarnej wciąż obserwujemy generowanie deficytu, nieefektywność i niezadowolenia pacjentów.
Charakter, skala i poziom skomplikowania problemów i wyzwań stojących przed polskim systemem
opieki zdrowotnej są oczywiście zróżnicowane, lecz występują głównie w obszarze produkcji świadczeń;
pozostałe problemy (związane z finansowaniem i zarządzaniem) mają bardziej systemowy charakter i
odnoszą się do otoczenia, w jakim funkcjonują świadczeniodawcy. Ogranicza to możliwości systemu w
zakresie zaspokajania potrzeb zdrowotnych populacji w nowych warunkach demograficznych i
epidemiologicznych, a także w obliczu oczekiwań pacjentów i całego społeczeństwa.
54. Ministerstwo Zdrowia i liczni interesariusze zdają sobie generalnie sprawę z występujących
problemów i możliwych rozwiązań, jednak nie widać szybkich, zdecydowanych i skoordynowanych
działań. W kolejnych rozdziałach jest mowa o tym, w jaki sposób Ministerstwo Zdrowia i inne instytucje
na szczeblu centralnym mogłyby stworzyć środowisko bardziej sprzyjające większemu zrównoważeniu
finansów systemu oraz unowocześnieniu realizacji świadczeń. Jednak jak zaznaczono wcześniej, pomimo
skomplikowanej sytuacji w otoczeniu ochrony zdrowia, wyniki poszczególnych szpitali bardzo się do
siebie różnią. Oznacza to, że przynajmniej niektóre organy założycielskie i placówki potrafią skuteczniej
pokonywać istniejące ograniczenia. W ostatnim rozdziale opracowania autorki przedstawiają wybrane
rozwiązania, które mogą być przydatne dla pozostałych organów założycielskich i szpitali w poprawie
kondycji finansowej placówek.

4.1 Zmiany na poziomie całego kraju
55. Pierwsza grupa zaleceń dotyczy reform wymagających działań ze strony Ministerstwa Zdrowia.
56. Kontynuowanie działań wspierających uporządkowane i systematyczne rozwiązywanie problemu
istniejącego zadłużenia oraz wzmocnienie mechanizmów wymuszających większą odpowiedzialność.
Jak zostało powiedziane, część najbardziej zadłużonych szpitali znajduje się w takiej sytuacji, że
rozwiązania przewidziane przepisami ustawy o działalności leczniczej z 2011 roku mogą być dla nich
niedostępne. W niektórych przypadkach z tej kategorii – odsuwając na bok względy polityczne, które
niewątpliwie odgrywają swoją rolę – likwidacja placówki byłaby nierozsądna z systemowego punktu

33
  ‘Poland: Health System in Review. Health Systems in Transition series’ („Polska: przegląd systemów ochrony
zdrowia. Seria: systemy ochrony zdrowia w czasie transformacji”), 2011 r., Obserwatorium Europejskie

                                                       36
widzenia. W związku z tym należy przyjąć, że do rozwiązania problemu niezbędna będzie interwencja
rządu, gdyż część organów założycielskich, np. wyższe uczelnie w przypadku szpitali uniwersyteckich, nie
będą w stanie spłacić zadłużenia tych placówek, które nieraz należą do najbardziej zadłużonych szpitali
w Polsce. Trzeba przy tym bardzo uważać, aby nie wdrożyć systemu stwarzającego pokusę nadużyć, jak
to miało miejsce w przeszłości. Trzeba koniecznie wyznaczyć jasny podział uprawnień i
odpowiedzialności, tak aby te dwa aspekty szły ze sobą w parze w kontekście inicjowania i finansowania
reorganizacji placówek bądź też ponoszenia konsekwencji zaniechania niezbędnych działań.
57. Opracowanie i wdrożenie mechanizmów planowania świadczeń. Co prawda podejmowane
dotychczas próby wprowadzenia tego typu regulacji nie zakończyły się sukcesem, ale władze
samorządowe z coraz większą niecierpliwością oczekują od Ministerstwa Zdrowia określenia ram
pozwalających na/ułatwiających krajową lub regionalną koordynację planowania świadczeń, a nawet do
niej zachęcających. Oczekują także utworzenia sieci szpitali na szczeblu regionalnym, niezależnie od
statusu właścicielskiego placówek. Ten kierunek reformy od lat popierają eksperci zajmujący się
sektorem opieki zdrowotnej. Nowe mechanizmy planowania powinny przede wszystkim jak
najefektywniej dopasowywać realizację świadczeń do obecnych i przyszłych potrzeb zdrowotnych
mieszkańców. Ponadto powinny promować nowoczesne zasady organizacji procesu świadczenia usług,
włącznie z definicją starannie wytyczonych poziomów opieki oraz koncentracją świadczeń
specjalistycznych z myślą o zapewnieniu wysokiej jakości usług oraz bezpieczeństwie pacjentów.
Mechanizmy planowania powinny również wspierać spójną strategię w zakresie tak bardzo potrzebnych
inwestycji infrastrukturalnych w sektorze opieki zdrowotnej oraz wyznaczać kierunki zakupu sprzętu
medycznego, co powinno w ostatecznym rozrachunku prowadzić do lepszych, bardziej efektywnych i
zrównoważonych inwestycji. Planowanie będzie zatem wymagać, po pierwsze, wyznaczenia pewnych
kierunków strategicznych, a także ambitnych lecz osiągalnych celów powiązanych z obecnymi i
przyszłymi potrzebami ludności.
58. Wprowadzając system planowania oprócz standardów trzeba będzie także określić bodźce i
regulacje stanowiące o tym, że interesariusze – a w szczególności organy założycielskie – będą
współpracować na rzecz osiągnięcia wyznaczonych celów. W mocno pluralistycznym systemie proces
negocjowania i wprowadzania tych rozwiązań w życie stanowi niezwykle skomplikowane zadanie.
Mówiąc wprost, dla przykładu: gdyby ustalono – rzetelnie i ponad wszelką wątpliwość – że w danej
stolicy województwa tylko jeden szpital powinien prowadzić operacje w zakresie kardiochirurgii
inwazyjnej, a obecnie kontrakt z NFZ na tego rodzaju świadczenia mają tam trzy oddziały zlokalizowane
w trzech różnych placówkach mających trzech różnych właścicieli, jak można ten plan wprowadzić w
życie? Kto zostanie pociągnięty do odpowiedzialności za realizację celu? W jakim terminie? W jaki
sposób zostanie podjęta decyzja?
59. Ministerstwo Zdrowia podjęło działania w celu opracowania „map potrzeb zdrowotnych”. Mapy
będą wyznaczać niektóre normy w zakresie dostępu do usług, ale ostatecznie kwestia przystosowania
istniejącej infrastruktury będzie musiała zostać rozwiązana na szczeblu lokalnym z uwzględnieniem
całego wachlarza ograniczeń, w tym obecnych trendów korzystania ze świadczeń i ich realizacji, a także
niedawno przeprowadzonych inwestycji. Na poziomie lokalnym trzeba będzie wynegocjować przebieg
kierunków działań prowadzących do wypełnienia tych „normatywnych” założeń.
60. Poprawa wyceny świadczeń w oparciu o JGP. Z myślą o długofalowej równowadze finansowej
sektora trzeba opracować solidny i stabilny system wyceny świadczeń. Zmiany w relatywnych cenach
różnych JGP są obecnie dokonywane doraźnie, a na skutek zniekształceń szpitale są „zachęcane” do
inwestowania w wybrane, rentowne JGP i preferowania określonego typu opieki (stacjonarnej lub
ambulatoryjnej) w oparciu o czynnik ceny, a nie o zasady dobrej praktyki medycznej w połączeniu z
efektywnością ekonomiczną. Ustawa wprowadzająca do systemu agencję odpowiedzialną za wycenę

                                                  37
świadczeń została po raz pierwszy przygotowana w 2010 roku, a następnie zmodyfikowana, ale jak
dotąd nie trafiła pod obrady parlamentu. Podsumowując, system płatności powinien w większym
stopniu (i) dbać o to, aby szpitale zajmujące się bardziej skomplikowanymi przypadkami nie były
traktowane po macoszemu, (ii) promować bardziej efektywne modele opieki oraz (iii) standardy jakości.
61. Jednocześnie potrzebne jest unowocześnienie systemu zapewniania jakości. Należy
zminimalizować, a właściwie wyeliminować część szczegółowych regulacji po stronie nakładów,
przenosząc punkt ciężkości na produkty i rezultaty prowadzonych procesów. Nowy model zarządzania
klinicznego będzie między innymi wymagać opracowania wytycznych i protokołów (powiązanych z
płatnościami dla świadczeniodawców) oraz wzmocnienia procesów gromadzenia i analizy danych.
Chodzi o to, aby płatnik (NFZ) mógł skorelować płatności z jakością opieki. W 2010 roku powstała ustawa
dotycząca poprawy standardów opieki, ale nie została przedstawiona na forum parlamentu.
62. Druga grupa interwencji dotyczy zadań związanych z nabywaniem świadczeń, aktualnie
realizowanych przez NFZ za pośrednictwem wojewódzkich oddziałów funduszu.
    Wraz z wprowadzeniem bardziej restrykcyjnych mechanizmów planowania trzeba będzie
     zmodyfikować praktyki w dziedzinie nabywania świadczeń. Dla przykładu: jeżeli za cel uznamy
     koncentrację usług specjalistycznych, praktyka kontraktowania świadczeń będzie musiała
     promować i wspierać wymagane zmiany, a także włączyć uzgodnione normy w model
     kontraktowania. Może się na przykład okazać, że będzie trzeba ograniczyć liczbę placówek
     dopuszczonych do świadczenia specjalistycznych usług na danym obszarze, albo ograniczyć zakres
     usług, o świadczenie których mogą się ubiegać określone rodzaje placówek.
    Przy zachowaniu rozdziału nabywcy od dostawcy, model zakupu świadczeń powinien zachęcać do
     budowania długotrwałych relacji i zintegrowanego podejmowania decyzji przez NFZ i
     świadczeniodawców. Ci ostatni powinni mieć pewność co do strategicznych kierunków działań
     przyjętych w średnim okresie, aby móc podejmować racjonalne decyzje inwestycyjne.
     Ograniczenie niepewności – postrzeganej lub rzeczywistej – w zakresie strumienia przychodów
     szpitala powinno ułatwić pozyskiwanie środków na finansowanie inwestycji.
    Zadanie polegające na promowaniu nowoczesnej realizacji świadczeń powinno otrzymać wyższy
     priorytet wśród prerogatyw NFZ. Narodowy Fundusz Zdrowia powinien móc wykorzystywać
     wycenę i kontraktowanie świadczeń w celu osiągania celów systemowych, takich jak większe
     zastosowania chirurgii jednego dnia czy koordynacja opieki. W tym kontekście Ministerstwo
     Zdrowia i NFZ rozważają uruchomienie pilotażowego projektu, który - integrując finansowanie na
     wszystkich szczeblach – byłby dla sieci placówek okazją do reorganizacji i usprawnienia realizacji
     usług.
    Jak zaznaczono wcześniej, decyzje NFZ o nabywaniu świadczeń powinny w większym stopniu
     uwzględniać kwestię jakości.
63. W ujęciu ogólnym, NFZ będzie musiał nabywać świadczenia w sposób znacznie bardziej
selektywny i pro-aktywny. Rząd zastanawia się nad projektem ustawy decentralizującej NFZ. Jeśli tak się
stanie, warto określić, w jaki sposób nowy system przyczyni się do rozwiązania omawianych problemów i
pomoże wzmocnić strategiczne nabywanie świadczeń zgodne z wyżej zarysowanymi zasadami.
64. W ostatecznym rozrachunku reforma opieki szpitalnej to tylko jedna część szerszego zestawu
reform w zakresie realizacji usług. Brak koordynacji na styku podstawowej opieki medycznej,
specjalistycznej opieki ambulatoryjnej oraz opieki stacjonarnej skutkuje nieefektywnością systemu, w
którym nacisk kładzie się na szpitalną opiekę leczniczą. Prowadzi to między innymi do wysokich
wskaźników hospitalizacji w przypadku chorób nadających się do leczenia ambulatoryjnego. Temat POZ i
opieki ambulatoryjnej nie mieści się w zakresie prezentowanego opracowania, lecz trzeba zauważyć, że

                                                  38
działania na rzecz promowania efektywności i jakości w opiece zdrowotnej muszą być prowadzone
jednocześnie na wszystkich poziomach systemu. Potrzebne będzie wzmocnienie potencjału, bodźców i
odpowiedzialności świadczeniodawców opieki ambulatoryjnej, a także być może koordynacja z sektorem
pomocy społecznej. Punktem wyjścia do dyskusji może być analiza kierunków opieki nad pacjentami,
którzy generują bardzo duże koszty dla systemu i/lub stanowią znaczny udział w strukturze
zachorowalności, oraz audyt jakości opieki świadczonej wobec tych kategorii pacjentów.

4.2 Zmiany na poziomie regionalnym/lokalnym lub pojedynczych placówek
65. Generalnie organy założycielskie i szpitale publiczne powinny unowocześnić swój styl zarządzania.
Analizując sytuację i biorąc przykład z „prymusów” można zaproponować następujące priorytety. W
większości przypadków zmiany te można wdrożyć nawet bez przeprowadzania istotnych zmian na
poziomie krajowym.
66. Gromadzenie i wykorzystywanie informacji. Podczas wizyt w sześciu różnych województwach
okazało się, że bardzo niewiele jednostek samorządowych zbiera i analizuje dane dotyczące
funkcjonowania należących do nich placówek. Wszystkie placówki w Polsce obowiązuje
sprawozdawczość w pewnym minimalnym wymaganym zakresie. Większość organów założycielskich
rzeczywiście otrzymuje te dane, ale rzadko poddaje je systematycznej analizie lub wykorzystuje do
sporządzania porównań z innymi placówkami. W najlepszym przypadku organy założycielskie monitorują
dane finansowe, informacje dotyczące nakładów oraz podstawowe dane o produktach na poziomie
pojedynczego szpitala (dni, wypisy, itp.), ale nie mają zwyczaju regularnego korzystania z tych danych w
celu bardziej zawansowanych pomiarów wyników (np. koszt w przeliczeniu na jedno łóżko, dzień,
oddział, pomiar rezultatów w przeliczeniu na jednostkę nakładów….) lub sporządzania porównań do
innych placówek.
67. Wśród godnych naśladowania inicjatyw zespół zidentyfikował następujące przykłady:
    Kilka województw wprowadziło wymóg jednolitych standardów rachunkowości we wszystkich
     swoich placówkach. W połączeniu z danymi na temat produktów mogą dzięki temu
     wyselekcjonować szpitale lub oddziały szpitalne działające bardziej lub mniej efektywnie, a
     następnie podjąć decyzję co do ewentualnej restrukturyzacji;
     Prywatna firma oferuje w Polsce dwa produkty, które dają szpitalom/organom założycielskim,
      odpowiednio: (i) informacje na temat otoczenia oraz rynku, na którym działają placówki, oraz (ii)
      informacje przydatne do benchmarkingu (szpitale nabywające świadczenia i przekazujące dane
      są porównywane ze swoimi odpowiednikami).
68. Władze odpowiedzialne za system ochrony zdrowia oraz kadra zarządzająca szpitalami dysponują
generalnie bardzo małym potencjałem w zakresie wiedzy na temat tego, jakie dane należy zbierać i
regularnie wykorzystywać do monitorowania uzyskiwanych wyników i pociągania świadczeniodawców
do odpowiedzialności za wyniki. Władze wojewódzkie, które z reguły są właścicielami dużej liczby
placówek, już choćby z tego względu powinny narzucić wysokie standardy gromadzenia danych i
porównywać placówki między sobą, ale w większości przypadków brakuje im narzędzi, czasu i/lub
kompetencji. Z biznesowego punktu widzenia organy założycielskie i/lub szpitale powinny zainwestować
w opracowanie i prowadzenie tabel wyników (dashboards) monitorujących kluczowe wskaźniki
działalności szpitali, takich jak koszty, jakość, efektywność czy efekty zrealizowanych świadczeń.
69. Inwestowanie w potencjał i kompetencje zarządcze. Pomimo stosunkowo wysokiego poziomu
autonomii wydaje się, że na poziomie pojedynczych szpitali stopień wykorzystania władzy menedżerskiej
jest z reguły niewystarczający w obliczu ograniczonej odpowiedzialności i tradycyjnych uwarunkowań
(np. rola i znaczenie ordynatorów), potencjału, a także – w pewnym stopniu – otoczenia regulacyjnego.

                                                  39
W poprzednich rozdziałach pokazano, w jaki sposób zmiana reguł gry już doprowadziła do wzrostu
odpowiedzialności, a dalej idące zmiany mogłyby potencjalnie ułatwić reorganizację szpitali w kierunku
bardziej zrównoważonych modeli działalności. Różne doświadczenia poszczególnych województw
dowodzą, że postępy są realne, nawet przy braku zmian na szczeblu systemowym. Przykłady zebrane na
przestrzeni ostatniego roku wskazują na kilka interesujących strategii:
     Szereg organów samorządowych, przede wszystkim na szczeblu powiatu, „zakontraktowało”
      usługę zarządzania posiadanymi przez nie szpitalami na zewnątrz. Jest to ciekawy przykład
      partnerstwa publiczno-prywatnego. Wiele samorządów powinno dla własnej korzyści (i)
      dokonać oceny wpływu tych transakcji na sytuację finansową samorządu, a także (ii) oszacować
      skuteczność postanowień umownych pod względem poprawy rezultatów, na których zależy
      samorządom.
     Pewnemu województwu udało się wykorzystać inwestycję o charakterze infrastrukturalnym do
      wynegocjowania znaczących zmian organizacyjnych, a konkretnie połączenia trzech szpitali w
      jedną placówkę zlokalizowaną w nowopowstałym budynku;
     W większości przypadków można wywnioskować, że udane transformacje są owocem negocjacji
      prowadzonych indywidualnie dla każdego przypadku, w odróżnieniu od podejścia typu
      „rewolucja tu i teraz”. Z przeprowadzonych rozmów wynika, iż kluczową rolę w pomyślnym
      przebiegu procesu odgrywało stałe wsparcie ze strony „organu założycielskiego” – a w
      szczególności, w przypadku samorządów, poparcie Marszałka i Zarządu Województwa.
70. Garść przytoczonych przykładów jest oczywiście zachęcająca, ale przypadki te nie zostały w
systematyczny sposób udokumentowane ani poddane ocenie. Wojewódzkie i inne jednostki
samorządowe na pewno odniosłyby korzyści z gromadzenia i rozpowszechniania doświadczeń oraz
oceny wpływu nowatorskich decyzji na różne wskaźniki wyników.
71. Rozwój średnio- i długookresowych ram strategicznych. Podsumowując, nawet najlepiej działające
szpitale i samorządy analizowane w kontekście prezentowanego dokumentu będą musiały skorygować
swoje praktyki. Bardzo wiele decyzji dotyczących struktur oraz inwestycji ma wciąż charakter taktyczny, z
naciskiem na krótkoterminowe możliwości i ograniczenia finansowe. Organy wojewódzkie, będące
właścicielami wielu placówek w poszczególnych regionach, nie podjęły reorganizacji o charakterze
„sieciowym” i nadal traktują swoje szpitale jak oddzielne (i konkurujące ze sobą) placówki. Na mocy
ustawy z 2011 roku możliwe są fuzje placówek należących do jednego lub kilku samorządów, lecz wydaje
się, że jak dotąd możliwości te nie zostały wykorzystane. Po części można to wytłumaczyć niestabilnym
otoczeniem regulacyjnym i brakiem jasno wytyczonych kierunków, ale w ostatecznym rozrachunku
modernizacja systemu opieki szpitalnej będzie wymagać głębszego i powszechnego zrozumienia
kierunków, w jakich ewoluuje system ochrony zdrowia, aby móc zaspokoić potrzeby starzejącego się
społeczeństwa.

4.3 Szeroko zakrojona reforma zarządzania strategicznego
72. Z wyżej przedstawionej analizy wynika, że Polska musi jeszcze zrealizować solidny program reform
w sektorze opieki szpitalnej. Generalnie wśród ekspertów panuje duża zgodność co do
merytorycznego zakresu problemów oraz „cegiełek”, przy pomocy których można zbudować trwałe
rozwiązanie. Patrząc z szerszej perspektywy, a także porównując Polskę do innych krajów regionu, jako
końcową hipotezę tego raportu stawiamy twierdzenie, że obecny stan rzeczy, przebieg ostatnich reform,
a także powolne postępy w dodawaniu nowych „cegiełek” do systemu wskazują na deficyt po stronie
zarządzania w sektorze opieki szpitalnej. Innymi słowy, brakuje dowodów świadczących o zgodnie
podejmowanych wysiłkach na rzecz lepszej organizacji zarządzania, regulacji, nabywania świadczeń i

                                                   40
ogólnej koordynacji między świadczeniodawcami w sektorze zdrowotnym i socjalnym w trosce o
realizację globalnych celów zdrowotnych w kontekście dostępnych zasobów. W Polsce mamy do
czynienia z luką po stronie zarządzania na szczeblu systemowym.
73. Dobrze funkcjonujące, pluralistyczne systemy rynkowe wymagają skomplikowanych regulacji i
bardzo zaawansowanych instytucji. Na całym świecie systemy ochrony zdrowia odwołują się w
większym lub mniejszym stopniu do sił rynkowych i konkurencji w celu osiągnięcia założonych
rezultatów. Kraje o dobrze funkcjonujących systemach pluralistycznych i wielu bodźcach rynkowych,
takie jak Holandia, Niemcy czy Estonia, z czasem wypracowały także silne regulacje, mechanizmy
monitorujące oraz instytucje, które generalnie kładą nacisk na rozwiązania oparte na współpracy w
drodze do realizacji celów systemowych w zakresie dostępu do wysokiej jakości świadczeń i
efektywnego wykorzystania środków publicznych.
74. Te instrumenty i instytucje są w Polsce niewystarczająco rozwinięte. Polska ma silnie pluralistyczny
system opieki stacjonarnej i trzeba powiedzieć, że generalnie preferuje się otwarcie systemu na siły
rynkowe (czego dowodzą np. ostatnio podejmowane reformy na rzecz przekształcenia szpitali w spółki
prawa handlowego), które mogą zmienić oblicze sektora. Jednak jak już wspomniano w prezentowanym
dokumencie konkurencja między szpitalami w obecnym kształcie w Polsce najprawdopodobniej wywiera
niekorzystny wpływ na celowość inwestycji, stopień rozdrobnienia systemu, a nawet jakość. W Polsce
nie ma jasno określonej strategii dla systemu szpitali (czy też, generalnie, dla systemu realizacji
świadczeń). Nie ma wspólnych ram analizy wyników pojedynczych szpitali lub sieci na szczeblu
wojewódzkim, z przekazywaniem informacji decydentom albo opinii publicznej. Nie toczą się
sformalizowane, systematyczne i zorganizowane dyskusje pomiędzy organami założycielskimi, czy to na
szczeblu ogólnokrajowym, czy wojewódzkim. Ujmując sprawę z szerszej perspektywy: w sytuacji, gdy z
racji podstawowych trendów w postępach medycyny, zdrowiu i oczekiwaniach społeczeństwa, a także w
obliczu ograniczeń finansowych, potrzebna jest lepsza organizacja i koordynacja świadczeniodawców,
żadnemu podmiotowi nie przekazano władzy, prerogatyw ani odpowiedzialności za skierowanie systemu
na te tory.
75. Wzmocnienie przywództwa będzie wymagać wysiłków na rzecz budowania konsensusu, silnej woli
politycznej i pewnej dozy inwestycji. Przekształcenie i modernizacja systemu na rzecz poprawy
potencjału w zakresie zaspokajania potrzeb zdrowotnych obywateli może wymagać wypracowania
konsensusu na temat wszechstronnej diagnozy przyczyn problemów i celów inicjatyw reformatorskich.
Rozważania na temat kondycji finansowej poszczególnych szpitali, choć ważne, nie mogą stanowić
jedynego tematu dyskusji, zwłaszcza biorąc pod uwagę potencjalne konflikty między krótkoterminowymi
decyzjami podejmowanymi na szczeblu szpitali a długofalowymi celami całego systemu. Oprócz szerokiej
zgody co do tego, że poprawa stabilności sytemu szpitalnego będzie wymagać złożonych i zgodnych
działań w dłuższym okresie, potrzebne będzie również silne polityczne zaangażowanie na rzecz
zreformowania systemu.
76. Nie ma gotowego zestawu recept opisujących proces tworzenia zestawu narzędzi i instytucji dla
zarządzania opieką szpitalną w danym kraju. W jednym ze scenariuszy na początek można
zorganizować regionalne obserwatoria opieki stacjonarnej lub realizacji świadczeń, finansowane i
prowadzone wspólnie przez Ministerstwo Zdrowia, NFZ i organy założycielskie placówek. Obserwatoria
mogłyby zbierać, analizować i rozpowszechniać dane o charakterze klinicznym, menedżerskim i
finansowym oraz prowadzić benchmarking szpitali. Alternatywnie, zadania te można powierzyć
istniejącym wojewódzkim ośrodkom zdrowia publicznego. Jednak w tym przypadku trzeba ze szczególną
uwagą zadbać o kolegialny przebieg procesu i wspólne uznanie wyników. Na kolejnym etapie
obserwatoria można przekształcić w wojewódzkie agencje zdrowia (zajmujące się zarówno
planowaniem, jak i nabywaniem świadczeń). We Francji, która weszła na tę ścieżkę 15 lat temu, obecnie

                                                  41
funkcjonują „Regionalne Agencje Zdrowia” odpowiedzialne za kierowanie całą siecią usług socjalnych i
zdrowotnych w danym regionie. We Francji nie istnieją już regionalne oddziały Funduszu Ubezpieczeń
Zdrowotnych. „Regionalne Agencje Zdrowia” prowadzą także demokratyczne fora konsultacyjne, na
których prezentowane są interesy wszystkich interesariuszy, w tym również pacjentów. Przebieg
procesu prowadzącego do utworzenia w Polsce instytucji i mechanizmów odpowiedzialności
niezbędnych do zarządzania pluralistycznym systemem musi być zaprojektowany na szczeblu
centralnym, z uwzględnieniem czynników instytucjonalnych, merytorycznych i politycznych.
77. Kompleksowa reforma, jaka naszym zdaniem jest w Polsce potrzebna, powinna się prawdopodobnie
rozpocząć od opracowania strategii realizacji świadczeń. Kiedy już zostaną ustalone kluczowe parametry
i wiodące warianty, należy stworzyć platformę dialogu przeznaczoną dla szerokiego grona interesariuszy
w celu zaangażowania ich w proces tworzenia rozwiązania właściwego dla Polski.




                                                 42
Załącznik. Dodatkowe dane na temat zadłużenia szpitali: zróżnicowanie
w zależności od województwa i struktury właścicielskiej


Regionalne rozbieżności i trendy


Poziom zadłużenia znacznie się różni w zależności od regionu geograficznego. Tak jak należało się
spodziewać, wielkość zadłużenia każdego województwa jest proporcjonalna do rozmiarów sektora
opieki stacjonarnej w tym województwie. Aby skorygować wyniki o zmienną skali, na Rys. 3 pokazano
poziom zadłużenia w przeliczeniu na jedno łóżko w szpitalu publicznym w Polsce w roku 2006 i 2012 34.
Średnia wielkość zadłużenia w przeliczeniu na jedno łóżko szpitalne wyniosła w 2012 roku około 68.000
złotych, ale na szczeblu pojedynczych województw wartość ta waha się nawet trzykrotnie. Kwota
zadłużenia w przeliczeniu na jedno łóżko wynosi ponad 85.000 złotych w woj. mazowieckim i pomorskim
oraz ponad 100.000 w woj. kujawsko-pomorskim i lubuskim. Na drugim biegunie plasuje się woj.
opolskie, zachodniopomorskie oraz warmińsko-mazurskie, gdzie kwota zadłużenia w przeliczeniu na
jedno łóżko wynosi mniej niż 40.000 złotych. Odsetek zobowiązań wymagalnych (zaległych) waha się od
9 procent w woj. opolskim do niemal 36 procent w woj. mazowieckim, przy czym im wyższa kwota
zadłużenia w przeliczeniu na jedno łóżko w województwie, tym z reguły wyższy odsetek zobowiązań
wymagalnych (nie pokazano).




34
 Zadłużenie według stanu w 2012 roku, liczba łóżek w szpitalach publicznych według najbardziej aktualnych
dostępnych danych (2011 rok).

                                                      43
Rysunek 5: Zadłużenie ogółem w przeliczeniu na jedno łóżko w szpitalach publicznych w poszczególnych
województwach w roku 2006 i 2012 (PLN)




Województwa wykazują także różną zdolność do kontrolowania poziomu swojego zadłużenia. Na Rys.
3 pokazano znaczne rozbieżności w trendach zadłużenia w przeliczeniu na jedno łóżko w poszczególnych
województwach: w niektórych regionach szpitale generalnie znacznie zredukowały swoje zadłużenie (np.
woj. lubuskie), podczas gdy w innych zobowiązania nadal narastały w szybkim tempie (np. woj.
mazowieckie). Na Rys. 4 znajdujemy potwierdzenie obserwacji, że choć zadłużenie szpitali ogółem
zmniejszyło się w Polsce w latach 2006-2012 o 17% w ujęciu realnym, stopień redukcji zadłużenia nie był
bynajmniej jednolity w każdym z województw. Pozycja województwa na osi poziomej ilustruje zmianę w
poziomie zadłużenia danego województwa, a pięć województw wybitych tłustym drukiem miało w 2012
roku największe zadłużenie w przeliczeniu na jedno łóżko szpitalne (pozycja na osi pionowej pokazuje,
czy liczba łóżek w województwie spadła czy wzrosła – por. kolejny akapit z omówieniem tematu). Patrząc
na oś poziomą widzimy, że w dziesięciu województwach realne zadłużenie uległo zmniejszeniu (dwa
kwadranty po lewej stronie wykresu), natomiast w sześciu województwach wzrosło (prawa strona).
Cztery województwa zanotowały szczególnie imponujące postępy w redukcji zadłużenia szpitali. Na
przykład woj. dolnośląskie, które w 2006 roku było na drugim miejscu pod względem wysokości
zadłużenia w przeliczeniu na jedno łóżko szpitalne, obecnie plasuje się na średnim poziomie dla całego
kraju (jak pokazano na Rys. 3). W woj. łódzkim, pomorskim i lubuskim także zredukowano zadłużenia o
ponad 45% w ujęciu realnym, lecz w przypadku dwóch ostatnich województw zadłużenie w przeliczeniu
na jedno łóżko nadal należy do najwyższych w Polsce (punkty wybite tłustym drukiem). Niektóre
województwa notujące realny wzrost zadłużenia mieszczą się poniżej średniej krajowej w przeliczeniu na
jedno łóżko, ale sytuacja w woj. lubelskim, kujawsko-pomorskim i mazowieckim gwałtownie się
pogarsza: te województwa plasują się, odpowiednio, na pierwszym, drugim oraz czwartym miejscu pod
względem wskaźnika zadłużenia w przeliczeniu na jedno łóżko szpitalne na tle kraju (por. Rys. 3).



                                                     44
Nie ma jednego ani prostego wyjaśnienia dla różnic między województwami, po uwzględnieniu
wielkości sektora opieki stacjonarnej w każdym regionie35. W szczególności nie występuje korelacja
między zadłużeniem szpitali w danym województwie a jego dochodami. Innymi słowy, szpitale w
województwach o gorszych wskaźnikach społeczno-gospodarczych nie mają gorszych wyników, jeżeli
chodzi o zarządzanie zadłużeniem szpitali. Analogicznie, nie obserwuje się związku między liczbą łóżek
szpitalnych albo liczbą łóżek zajętych a poziomem zadłużenia w województwie, co oznacza, że
województwa dysponujące znaczną infrastrukturą lub te, w których potencjał łóżek szpitalnych nie jest
w pełni wykorzystywany nie zadłużają się bardziej od pozostałych. Mówiąc jeszcze inaczej,
zróżnicowania nie da się wyjaśnić w prosty sposób.

Rysunek 6: Zmiana liczby łóżek i wielkości zadłużenia w ujęciu realnym w poszczególnych województwach w
okresie 2006 – 2012




                             Uwaga: Pięć najbardziej zadłużonych województw w 2012 roku
           (mierząc według wskaźnika zadłużenia w przeliczeniu na jedno łóżko szpitalne) wybito tłustym drukiem.


Variation in the number of beds between 2006 and 2012         Zmiana liczby łóżek w okresie 2006-2012
Variation in debt between 2006 and 2012                       Zmiana zadłużenia w okresie 2006-2012



78. Warto zadać pytanie, czy województwa bardziej aktywne w sprowadzaniu sektora opieki
stacjonarnej do właściwych rozmiarów osiągają także większe sukcesy w zarządzaniu długiem (i vice
versa). Na Rys. 6 nie przedstawiono twardych dowodów na potwierdzenie tej tezy, ale wynika z niego, że

35
  W wartościach bezwzględnych województwa o większej liczbie mieszkańców mają niemal z definicji więcej
szpitali i łóżek szpitalnych, a zatem także większe zadłużenie. Aby porównanie było rzetelne trzeba analizować
dane standaryzowane, uwzględniające ten czynnik skali.

                                                           45
może ona być prawdziwa. Na osi pionowej na Rys. 6 województwa zostały uszeregowane odpowiednio
do zmiany liczby łóżek w czasie (liczba łóżek jako przybliżona miara rozmiarów infrastruktury szpitalnej
województwa). Osiem województw powyżej osi poziomej zanotowało wzrost liczby łóżek, natomiast
województwa umieszczone poniżej zanotowały spadek liczby łóżek. Generalnie liczba łóżek w Polsce
zmniejszyła się o około sześć procent w okresie między 2006 i 2012 rokiem. Osie oznaczone linią
przerywaną dzielą województwa na cztery grupy w stosunku do średniej dla całego kraju. Kwadrant w
prawym górnym rogu oznacza te województwa, w których liczba łóżek zmniejszała się w tempie niższym
od średniej (lub nawet rosła) i jednocześnie zadłużenie zmniejszało się w tempie niższym niż średnia dla
całego kraju (bądź rosło). Kwadrant w lewym dolnym rogu to województwa, które znacznie zredukowały
zarówno swoje zadłużenie, jak i liczbę łóżek - powyżej średniej. W tym kwadrancie mieszczą się cztery
województwa, które zredukowały zadłużenie bardziej od innych. I odwrotnie, województwa, które nie
zredukowały znacząco swojego zadłużenia to jednocześnie województwa, w których liczba łóżek nie
została w istotny sposób ograniczona (ważnym wyjątkiem od tej reguły jest woj. mazowieckie, które
zanotowało wzrost zadłużenia pomimo dużych postępów w ograniczaniu liczby łóżek). W ujęciu ogólnym
wydaje się, że w ostatnich latach spadek zadłużenia towarzyszył redukcji liczby łóżek (a wzrost
zadłużenia szedł ręka w rękę ze wzrostem liczby łóżek).
79. Podsumowując, wyniki przeprowadzonej analizy poddają w wątpliwość twierdzenie, jakoby
zadłużenie w sektorze opieki stacjonarnej dało się wyjaśnić w prosty i jednoznaczny sposób, na przykład
na gruncie chronicznego niedofinansowania sektora opieki zdrowotnej czy też roli Narodowego
Funduszu Zdrowia (NFZ). Przeciwnie: analiza pokazuje, że niektóre województwa radzą sobie z
problemem zadłużenia zdecydowanie lepiej niż inne, a w ich gronie znajdziemy także te regiony, które
„startowały” z gorszej pozycji.

Różnice w zależności od struktury właścicielskiej
80. Struktura udziału zadłużenia szpitali publicznych w podziale na poszczególne kategorie właścicieli
jest proporcjonalna do udziału tych właścicieli w obrotach szpitali, przy czym największy udział w
zadłużeniu szpitali publicznych mają województwa. Na Rys. 7 zaprezentowano udział poszczególnych
kategorii właścicieli w przychodach szpitali ogółem w 2010 roku. Biorąc pod uwagę, że szpitale oferujące
opiekę w ostrych przypadkach są opłacane w głównej mierze w oparciu o aktywność według metodologii
jednorodnych grup pacjentów (JGP), podział przychodów daje pewien obraz „wielkości” udziału
poszczególnych aktorów w polskim rynku usług szpitalnych 36. Do największych operatorów na rynku
należą województwa (40%), następnie powiaty (24%), oraz uniwersytety (17%) 37. Udział poszczególnych
kategorii organów założycielskich w deficycie szpitali publicznych jest mniej więcej proporcjonalny do
udziału każdej z kategorii w obrotach. Innymi słowy, w ujęciu zagregowanym, każda z kategorii
właścicieli generowała średnio podobny poziom deficytu w roku 2010 (z wyjątkiem szpitali klinicznych,
gdzie deficyt był niższy). Udział poszczególnych kategorii świadczeniodawców w poziomie zadłużenia
także odpowiada w przybliżeniu ich udziałowi w przychodach szpitali. Różnicę obserwuje się jedynie w

36
   Przychody w oparciu o JGP są skorelowane z wolumenem i zakresem opieki (np. szpital specjalistyczny
dysponujący taką samą liczbą łóżek i przyjmujący taką samą liczbę pacjentów co szpital niespecjalistyczny będzie
miał większe przychody z tego względu, że zajmuje się bardziej skomplikowanymi przypadkami). Biorąc pod uwagę,
że lwia część przychodów szpitali pochodzi właśnie z NFZ z zastosowaniem metodologii JGP, i przyjmując rozsądny
poziom korelacji między stopniem skomplikowania przypadku a ceną, podział przychodów w zależności od
kategorii właściciela daje pewne pojęcie o „udziale” poszczególnych właścicieli w rynku usług szpitalnych. Trzeba
jednak zastrzec, że dane dotyczą wyłącznie szpitali publicznych. Placówki prywatne stanowią około 10% liczby łóżek
i z reguły nie oferują skomplikowanych świadczeń, a ich udział w całym rynku wynosi prawdopodobnie mniej niż
10%.
37
   Por. Tabela 2 z prezentacją danych na temat szpitali.

                                                       46
odniesieniu do zobowiązań wymagalnych, które stanowią większy odsetek zadłużenia szpitali klinicznych
(34%) oraz placówek należących do Ministerstwa Zdrowia (33%) w porównaniu do innych kategorii
organów właścicielskich (nie pokazano).
81. Na podstawie danych można wnioskować, że pomiędzy szpitalami istnieją ogromne różnice i
rozbieżności. Podjęto wysiłki w celu uzyskania (anonimowych) danych na szczeblu placówek i zdobycia
bliższych informacji na temat różnic w kondycji finansowej poszczególnych placówek, lecz próby te nie
zakończyły się sukcesem. Jak podaje Ministerstwo Zdrowia, około 67% z ogółu SPZOZ-ów 38 nie ma
żadnego zadłużenia, a 10% SPZOZ-ów odpowiada za 80% zadłużenia. Innymi słowy, nie wszystkie szpitale
w Polsce mają problemy finansowe lub są poważnie zadłużone, a większość placówek znajduje się w
dość dobrej kondycji finansowej.


Rysunek 7: Udział poszczególnych kategorii właścicieli w dochodach, deficycie, zadłużeniu i zobowiązaniach
wymagalnych sektora szpitali publicznych (2010 r.)




Revenue                                                 Przychody
Deficit                                                 Deficyt
Debt                                                    Zadłużenie
Arrears                                                 Zobowiązania wymagalne
Ministry of Health                                      Ministerstwo Zdrowia
Universities                                            Wyższe uczelnie
Gminas and Powiat cities                                Gminy i miasta na prawach powiatu
Powiats                                                 Powiaty
Voivodships                                             Województwa




38
  SPZOZ („samodzielny publiczny zakład opieki zdrowotnej”) to forma prawna „automatycznie” nadawana
publicznym placówkom ochrony zdrowia.

                                                      47
